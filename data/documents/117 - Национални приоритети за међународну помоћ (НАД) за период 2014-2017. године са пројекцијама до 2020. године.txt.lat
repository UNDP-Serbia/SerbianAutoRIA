 NACIONALNI PRIORITETI ZA MEĐUNARODNU POMOĆ (NAD) ZA PERIOD 2014-2017. GODINE SA PROJEKCIJAMA DO 2020. GODINE



8/11/2013



 

SADRŽAJ
Skraćenice	5
Skraćenice	5
ODELjAK A: KONTEKST	5
A.1 Uvod	5
A.1.1. Obuhvat i ciljevi dokumenta	5
A.1.2 Strategija intervencije	5
A.1.3 Priprema dokumenta	5
A.2 Nacionalni ekonomski i politički kontekst	5
A.2.1 Ekonomska situacija	5
A.2.2 Politički kontekst	5
A.3 EU integracije	5
A.4 Razvojna pomoć, rezultati, principi i perspektive	5
A.4.1 Vrste i iznosi međunarodne pomoći	5
A.4.2 Rezultati međunarodne pomoći	5
A.4.3 Principi i perspektive međunarodne pomoći	5
A.5 Sektorski pristup	5
ODELjAK B: SEKTORI I TEMATSKE OBLASTI	5
B1 SEKTOR PRAVDE	5
B1.1. Obuhvat i kontekst sektora	5
B1.2. Strateški okvir	5
B1.3. Agenda EU	5
B1.4. Opšti ciljevi i prioriteti u sektoru (2014-2020. godine)	5
B1.5. Sektorske mere za sprovođenje prioriteta u sektoru	5
B1.6. Institucionalni okvir za sprovođenje sektorskog pristupa	5
B1.7 Pokazatelji za merenje napretka	5
B1.8. Delotvornost, efikasnost i održivost pomoći	5
B2 SEKTOR UNUTRAŠNjIH POSLOVA	5
B2.1. Obuhvat i kontekst sektora	5
B2.2. Strateški okvir	5
B2.3. Agenda EU	5
B2.4. Opšti ciljevi i prioriteti sektora (2014-2020. godine)	5
B2.5. Sektorske mere za sprovođenje prioriteta u sektoru	5
B2.6. Institucionalni okvir za sprovođenje sektorskog pristupa	5
B2.7. Pokazatelji za merenje napretka	5
B2.8. Delotvornost, efikasnost i održivost pomoći	5
B3. SEKTOR REFORME JAVNE UPRAVE	5
B3.1. Obuhvat i kontekst sektora	5
B3.2. Strateški okvir	5
B3.3. Agenda EU	5
B3.4. Opšti ciljevi i prioriteti u sektoru (2014-2020. godine)	5
B3.5. Sektorske mere za sprovođenje prioriteta u sektoru	5
B3.6. Institucionalni okvir za sprovođenje sektorskog pristupa	5
B3.7. Pokazatelji za merenje napretka	5
B3.8. Delotvornost, efikasnost i održivost pomoći	5
B4 SEKTOR KONKURENTNOSTI	5
B4.1. Obuhvat i kontekst sektora	5
B4.2. Strateški okvir	5
B4.3. Agenda EU	5
B4.4. Opšti ciljevi i prioriteti u sektoru (2014-2020. godine)	5
B4.5. Sektorske mere za sprovođenje prioriteta u sektoru	5
B4.6. Institucionalni okvir za sprovođenje sektorskog pristupa	5
B4.7. Pokazatelji za merenje napretka	5
B4.8. Delotvornost, efikasnost i održivost pomoći	5
B5 SEKTOR ENERGETIKE	5
B5.1. Obuhvat i kontekst sektora	5
B5.2. Strateški okvir	5
B5.3. Agenda EU	5
B5.4. Opšti ciljevi i prioriteti u sektoru (2014-2020. godine)	5
B5.5. Sektorske mere za sprovođenje prioriteta u sektoru	5
B5.6. Institucionalni okvir za sprovođenje sektorskog pristupa	5
B5.7. Pokazatelji za merenje napretka	5
B5.8. Delotvornost, efikasnost i održivost pomoći	5
B6 ŽIVOTNA SREDINA I KLIMATSKE PROMENE	5
B6.1. Obuhvat i kontekst sektora	5
B6.2. Strateški okvir	5
B6.3. Agenda EU	5
B6.4. Opšti ciljevi i prioriteti u sektoru (2014-2020. godine)	5
B6.5. Sektorske mere za sprovođenje prioriteta u sektoru	5
B6.6. Institucionalni okvir za sprovođenje sektorskog pristupa	5
B6.7. Pokazatelji za merenje napretka	5
B6.8. Delotvornost, efikasnost i održivost pomoći	5
B7 SEKTOR SAOBRAĆAJA	5
B7.1. Obuhvat i kontekst sektora	5
B7.2. Strateški okvir	5
B7.3. Agenda EU	5
B7.4. Opšti ciljevi i prioriteti u sektoru (2014-2020. godine)	5
B7.5. Sektorske mere za sprovođenje prioriteta u sektoru	5
B7.6. Institucionalni okvir za sprovođenje sektorskog pristupa	5
B7.7. Pokazatelji za merenje napretka	5
B7.8. Delotvornost, efikasnost i održivost pomoći	5
B8 LjUDSKI RESURSI I  DRUŠTVENI RAZVOJ	5
B8.1. Obuhvat i kontekst sektora	5
B8.2. Strateški okvir	5
B8.3. Agenda EU	5
B8.4. Opšti ciljevi i prioriteti sektora (2014-2020. godine)	5
B8.5. Sektorske mere za sprovođenje prioriteta u sektoru	5
B8.6. Institucionalni okvir za sprovođenje sektorskog pristupa	5
B8.7. Pokazatelji za merenje napretka	5
B8.8. Delotvornost, efikasnost i održivost pomoći	5
B9 SEKTOR POLjOPRIVREDE I RURALNOG RAZVOJA	5
B9.1. Obuhvat i kontekst sektora poljoprivrede	5
B9.2. Strateški okvir	5
B9.3. Agenda EU	5
B.9.4. Opšti ciljevi i prioriteti u sektoru (2014-2020. godine)	5
B9.5. Sektorske mere za sprovođenje prioriteta u sektoru	5
B9.6. Institucionalni okvir za sprovođenje sektorskog pristupa	5
B9.7. Pokazatelji za merenje napretka	5
B9.8. Delotvornost, efikasnost i održivost pomoći	5
B10. TEMATSKA OBLAST KULTURE	5
B10.1. Obuhvat i kontekst tematske oblasti	5
B10.2. Strateški okvir	5
B10.3. Agenda EU	5
B10.4. Opšti ciljevi i prioriteti u tematskoj oblasti (2014-2020. godine)	5
B 10.5. Mere za sprovođenje prioriteta u tematskoj oblasti	5
B10.6. Institucionalni okvir za sprovođenja pristupa tematske oblasti	5
B10.7. Pokazatelji za merenje napretka	5
B10.8. Delotvornost, efikasnost i održivost pomoći	5
B11 TEMATSKA OBLAST MEDIJA	5
B11.1. Obuhvat i kontekst tematske oblasti	5
B11.2. Strateški okvir	5
B11.3. Agenda EU	5
B11.4. Opšti ciljevi i prioriteti u tematskoj oblasti (2014-2020. godine)	5
B11.5. Mere za sprovođenje prioriteta u tematskim oblastima	5
B11.6. Institucionalni okvir za sprovođenje pristupa tematske oblasti	5
B11.7. Pokazatelji za merenje napretka	5
B11.8. Delotvornost, efikasnosti i održivost pomoći	5
B12 TEMATSKA OBLAST CIVILNO DRUŠTVO	5
B12.1. Obuhvat i kontekst tematske oblasti	5
B12.2. Strateški okvir	5
B12.3. Agenda EU	5
B12.4. Opšti ciljevi i prioriteti u tematskoj oblasti (2014-2020)	5
B12.5. Mere za sprovođenje prioriteta u tematskim oblastima	5
B12.6. Institucionalni okvir za sprovođenje pristupa tematske oblasti	5
B12.7. Pokazatelji za merenje napretka	5
B12.8. Delotvornost, efikasnost i održivost pomoći	5
ODELjAK V: KOORDINACIJA I SPROVOĐENjE	5
V.1 Uloga KEI/NIPAK-a	5
V.2 Sektorska koordinacija	5
V.3 Vodeća institucija u sektoru	5
V.4 Načini sprovođenja	5
V.5 Instrumenti za delotvornost pomoći	5
PRILOG 1 – STRATEŠKI I PRAVNI OKVIR	5
PRILOG 2 – PRIORITETI I MERE NAD-A	5
PRILOG 3 – MATRICA MEĐUSOBNIH UTICAJA NA NIVOU PRIORITETA	5
PRILOG 4 – METODOLOGIJA ZA SELEKCIJU I PRIORITIZACIJU INFRASTRUKTURNIH PROJEKATA	5
PRILOG 5 – METODOLOGIJA ZA PRIPREMU NAD-A	5
PRILOG 6 – VODEĆE SEKTORSKE INSTITUCIJE I PODGRUPE ZA PRISTUPNE PREGOVORE	5
 
Skraćenice
ABPK	Agencu za borbu protiv korupcije
AŽS	Anketa o životnom standardu
AZŽS	Agencija za zaštitu životne sredine 
ANEM	Asocijacija nezavisnih elektronskih medija
AP 	Autonomna Pokrajina 
AP	Agencija za plaćanja 
APD	Anketa o potrošnji domaćinstava
APR	Agencija za privredne registre 
ARS	Anketa o radnoj snazi
ATS	Akreditaciono telo Srbije
ADR (lat.)	Evropski sporazum o međunarodnom drumskom transportu opasnog tereta, Fra.  “Accord européen relative au transport international des marchandises Dangereuses par Route”.
AETR (lat.)	Evropski sporazum o radu posade na vozilima koja obavljaju međunarodne drumske prevoze 
AGTC (lat.)	Evropski sporazum o važnim međunarodnim kombinovanim transportnim linijama i srodnim instalacijama 
AMS direktiva	Eng. Audio-visual Media Service Directive
AND (lat.)	Evropski sporazum u pogledu međunarodnog prenosa opasne robe unutrašnjim plovnim putevima, Fra.-Accord européen relative au transport international des marchandises Dangereuses par voies de Navigation intérieures
BDV	Bruto dodata vrednost
BDP	Bruto domaći proizvod
BDRI	Bruto domaći rashodi na istraživanje i razvoj 
BIA	Bezbednosno-informativna agencija
BPP	Bruto poljoprivredna proizvodnja 
BPK (lat.)	Biološka potrošnja kiseonika
VSS	Visoki savet sudstva
GVE	Granične vrednosti emisija
GIZ 	Nemačka organizacija za međunarodnu saradnju, Ger. GIZ
GMO	Genetski modifikovani organizmi
GMPT	Generalni master plan transporta 
GOP	Godišnje operativno planiranje
GREKO	Grupa Saveta Evrope za borbu protiv korupcije, Eng. GRECO - Council of Europe anti-Corruption Group
GS	Generalni cekretarijat
GSB	Ukupne emisije gasova sa efektom staklene bašte 
GTS	Shema garantovanih tradicionalnih specijaliteta 
GFEC (lat.)	Ukupna potrošnja finalne energije
DVT	Državno veća tužilaca
DŽ	Direkcija za železnice
DMDM	Direkcija za mere i dragocene metale
DRI	Državna revizorska institucija 
DSU	Decentralizovani sistem upravljanja fondovima EU, Eng. DMS – Decentralised Management System
DFID	Odeljenje za međunarodni razvoj Ujedinjenog Kraljevstva, Eng. DFID Department for International Development
DABLAS Task Force (lat.)	Eng. Danube Black Sea Task Force
DAC	Eng. Development Assistance Committee
EBRD	Evropska banka za obnovu i razvoj, Eng. EBRD – European Bank for Reconstruction and Development
EEO	Evropske ekonomske oblasti 
EZ	Evropska zajednica
EIB	Evropska investiciona banka 
EK	Evropska komisija
ENE	Energetika
EPS	Elektroprivreda Srbije
ESLjP	Evropski sud za ljudska prava, Eng. ECHR – European Court on Human Rights
ESPAD	Eng. ESPAD - The European School Survey Project on Alcohol and Other Drugs
ESPB	Evropski sistem prenosa bodova 
EU	Evropska unija
EVROSTAT	Evropska statistika, Eng. EUROSTAT -  European Statistics
EFRR	Evropski fond za regionalni razvoj, Eng. EFRD – European Fond for Regional Development
ECB	Evropska centralna banka
ECENA (lat.)	Eng. ECENA - Environmental Compliance and Enforcement Network for Accession 
ECRAN (lat.)	Eng. ECRAN -Environment and Climate Regional Accession Network
EFTA (lat.)	Evropsko udruženje slobodne trgovine, Eng. EFTA - European Free Trade Association 
EHEA (lat.)	Evropski prostor visokog obrazovanja, Eng. EHEA - European Higher Education Area
EMAS (lat.)	Sistem upravljanja i kontrole životne sredine, Eng. EMAS - The European Eco-Management and Audit Scheme
EMS (lat.)	Elektomreže Srbije
ENR (lat.)	Donji nivo navigacije, Fra. ENR - Etiage navigable et de régularisation
ESCO (lat.)	Preduzeće za uštedu energije prema definiciji iz Zakona o efikasnom korišćenju energije
EURES (lat.)	Evropska služba za zapošljavanje, Eng. EURES - European Employment Service
ŽIT	Železnički integralni transport
ŽS	Životna sredina
ZAPROKUL	Zavod za proučavanje kulturnog razvitka
ZGO	Zaštićene geografske oznake 
ZKP	Zakonik o krivičnom postupku 
ZIP	Zaštićeno ime porekla 
ZPP	Zajednička poljoprivredna politika
IKT	Informacione i komunikacione tehnologije
IPA	Instrument za pretpristupnu pomoć
IPA-OP	Odbor za praćenje IPA
IPARD	IPA za ruralni razvoj 
IRK	Inter-resorna Komisija
IRL	Interno raseljena lica
ISS	Institut za standardizaciju Srbije
IT	Informacione tehnologije
ITS	Inteligentni transportni sistem
IACS (lat.)	Integrisani administrativni i kontrolni sistem, Eng. IACS - Integrated Administration and Control System
IPPC (lat.)	Prevencija i kontrola industrijskog zagađivanja 
IRENA (lat.)	Međunarodna agencija za obnovljivu energiju, Eng. IRENA - International Renewable Energy Agency 
IREX (lat.)	Indeks održivosti medija
ISDACON IS	Informacioni sistem za koordinaciju razvojne pomoći u Republici Srbiji
ISDEC (lat)	Međunarodna standardna klasifikacija obrazovanja, Eng. ISDEC - International Standard Classification of Education
JIE	Jugoistočna Evropa
JISP	Jedinstveni informacioni sistem prosvete
JKP	Javna komunalna preduzeća 
JLS	Jedinice lokalne samouprave 
JMS	Javni medijski servis
JP	Javno preduzeće
JPP	Javno-privatno partnerstvo
JU	Javna uprava 
JASPERS (lat.)	Zajednička podrška projektima u evropskim regionima
JICA (lat.)	Japanska međunarodna agencija za saradnju, Eng. JICA - Japan International Cooperation Agency
KEI	Kancelarija za evropske integracije Republike Srbije
KIRS	Komesarijat za izbeglice Republike Srbije
KJPP	Komisija za javno-privatno partnerstvo 
KKiM	Kancelarija za Kosovo i Metohiju
KLjMP	Kancelarija za ljudska i manjinska prava
KON	Konkurentnost
KPP 	Korišćena poljoprivredna površina
KRJT	Kancelarija republičkog javnog tužioca 
KfW	Nemačka razvojna banka
LAG	Lokalna akciona grupa, Eng. LAG – Local Action Group
LGBT	Eng. Lesbian, gay, bisexual and transgender 
LEADER (lat.)	Fra. LEADER - Liaison Entre Actions de Développement de l'Économie Rurale
LPIS (lat.)	Sistem za identifikaciju zemljišnih parcela, Eng. LPIS – Land Parcel Identification System
LjR	Ljudski resursi
MDPF	Multi-donatorski poverenički fond za podršku sektoru pravde 
MMF	Međunarodni monetarni fond
MOR	Međunarodna organizacija rada
MSP	Mala i srednja preduzeća
MTOE	Milion tona ekvivalenta nafte, Eng. MTOE - million tons of oil equivalent 
MUP	Ministarstvo unutrašnjih poslova
MF	Ministarstvo finansija 
MP	Ministarstvo privrede
MFI	Međunarodne finansijske institucije
MFP 	Multi-faktorska produktivnost
MDG (lat.)	Milenijumski razvojni ciljevi, Eng. MDGs - Millennium Development Goals
MISP (lat.)	Program za podršku opštinskoj infrastrukturi, Eng. MISP - Municipality Infrastructure Support Programme, 
NAD	Nacionalni prioriteti za međunarodnu pomoć za period 2014-2017. godine, sa projekcijama do 2020. godine; Eng. NAD - Needs Assessment Document
NBS	Narodna banka Srbije
NDND	Nezavisno društvo novinara Vojvodine
NIP	Nacionalni investicioni plan 
NIPAK	Nacionalni IPA koordinator 
NIPAK TS	Tehnički sekretarijat NIPAK
NKSS	Nezavisna kulturna scena Srbije
NKT	Nacionalne kontakt tačke 
NOK	Nacionalni okvir kvalifikacija 
NPAA	Nacionalni plan za usvajanje pravnih tekovina EU 
NPI	Nacionalni program za integraciju Republike Srbije u EU za 2008-2012. godinu 
NPRR	Nacionalni plan regionalnog razvoja
NSB	Nacionalni savet za bezbednost 
NSZ	Nacionalna služba za zapošljavanje
NUNS	Nezavisno udruženje novinara Srbije
NUTS	Regionalna statistička klasifikacija
NCA	Nacionalni Codex Alimentarius 
NACE (lat.)	Evropska klasifikacija ekonomskih aktivnosti, Eng. NACE - European Classification of Economic Activities
NAPOIE (lat.)	Nacionalni Akcioni plan za obnovljive izvore energije
NMVOC (lat.)	Isparljiva organska jedinjenja bez metana, Eng. NMVOC - non-methane volatile organic compounds
OEBS	Organizacija za saradnju i bezbednost u Evropi, Eng. OSCE - Organisation for Security and Co-operation in Europe
OIP	Obrazac za identifikaciju projekata 
OSP	Opšti sistem preferencijala sa SAD 
OCD	Organizacije civilnog društva
OTIF (lat.)	Međuvladina organizacija za međunarodni prevoz železnicom 
PA	Pravosudna akademija
PDV	Porez na dodatu vrednost
PEFA	Ocena javnih rashoda i finansijske odgovornosti, Eng. PEFA - Public Expenditure and Financial Accountability Assessment 
PZR	Poverenik za zaštitu ravnopravnosti
PKM	Putnik-kilometar
PPS	Program podrške sektoru
PPF	Pomoć u pripremi projekata , Eng. PPF – Project Preparation Facility-
PRA	Pravosuđe
PRR	Poljoprivreda i ruralni razvoj
PTS	Prelazni sporazum o trgovini i trgovinskim pitanjima 
PAF	Okvir za ocenu učinka, Eng. PAF - Performance Assessment Framework 
PCB/PCT (lat.)	Polihlorovani bifenili-polihlorovani terfenili, Eng. - Polychlorinated biphenyl/Polychlorinated terphenyls 
PISA (lat.)	Program za međunarodnu procenu postignuća učenika, Eng. PISA - The Programme for International Student Assessment
RATEL	Repulička agencija za elektronske komunikacije
RZS	Republički zavod za statistiku
RJT	Republički javni tužioc
RJU	Reforma javne uprave 
RL	Raseljena lica
RM	Resorna ministarstva 
RPPI	Rashodi poslovnih preduzeća na istraživanje i razvoj 
RRA	Republička radiodifuzna agencija
RS	Republika Srbija
RSP	Regionalni stambeni program
REBIS (lat.)	Regionalne studije o infrastrukturi na Balkanu 
REC CEE (lat.)	Regionalni centar za životnu sredinu za Centralnu i Istočnu Evropu 
RENA (lat.)	Regionalna ekološka mreža za pristupanje, Eng. RENA - Regional Environmental Network for Accession 
RID (lat.)	Propisi u oblasti međunarodnog prevoza opasne robe šinskim transportom
SAD	Sjedinjene Američke Države
SB	Svetska banka 
SBPOK	Služba za borbu protiv organizovanog kriminala 
SDI	Strane direktne investicije 
SE	Savet Evrope
SEKO	Sektorske organizacije civilnog društva 
SECI	Inicijative za saradnju u Jugoistočnoj Evropi, Eng. SECI - Southeast European Cooperative Initiative 
SZO	Svetska zdravstvena organizacija
SIDA	Švedska agencija za razvojnu saradnju 
SIEPA	Agencija za strana ulaganja i promociju izvoza Republike Srbije, Eng. SIEPA - Serbia Investment and Export Promotion Agency
SIM	Specijalne istražne mere 
SKGO	Stalna konferencija gradova i opština
SOP	Sektorski odbori za praćenje
SRG	Sektorska radna grupa
SRR	Sveobuhvatne regulatorne reforme 
SSP	Sporazum o stabilizaciji i pridruživanju 
SS	Stopa smrtnosti
STO	Svetska trgovinska organizacija 
SFRJ	Socijalistička Federativna Republika Jugoslavija
SELEC (lat.)	Konvencija o Centru za sprovođenje zakona za Jugoistočnu Evropu, Eng. - Convention of the Southeast European Law Enforcement Centre
SEPA (lat.)	Udruženja za solarnu električnu energiju 
SPO (lat.)	Viši službenik za programe pomoći, Eng. SPO – Senior Programming Officer
SWOT	Prednosti, Nedostaci, Prilike i Pretnje, Eng. Strengths, Weaknesses, Opportunities and Threats 
TKM	Tona-kilometar
TE	Termoelektrana
TEN	Transevropska mreže, Eng. TEN- Trans-European Networks 
TEN-E	Trans-evropske energetske mreže
TEN-T	Trans-evropske transportne mreže
TN programi	Transnacionalni programi
TP	Tehnička pomoć
TPG	Tečni prirodni gas
TRA	Transport
TAIB (lat.)	Pomoć u tranziciji i izgradnja institucija, Eng. TAIB - Transition Assistance and Institution Building 
TIMSS (lat.)	Vrednovanje postignuća učenika u matematici i prirodnim naukama, Eng. TIMSS - Trends in International Mathematics and Science Study
UN	Ujedinjene nacije
UNDP	Program za razvoj Ujedinjenih nacija, Eng. UNDP – United Nations Development Programme
UNESKO	Organizacija Ujedinjenih nacija za obrazovanje, nauku i kulturu, Eng. UNESCO -  United Nations Educational, Scientific and Cultural Organization
UNICEF	Međunarodni dečiji fond za hitne slučajeve Ujedinjenih nacija, Eng. UNICEF -  United Nations International Children's Emergency Fund
UNODC	Kancelarija UN za pitanja droge i kriminala, Eng. UNODC - United Nations Office for Drugs and  Crime
UNS	Udruženje novinara Srbije
UP	Unutrašnji poslovi
UPP	Uzajamna pravna pomoć
USAID	Američka agencija za međunarodni razvoj, Eng. USAID - The United States Agency for International Development
UT	Upravljačko telo  
UFEU	Ugovor o funkcionisanju Evropske unije
UIC (lat.)	Međunarodna železnička unija
UNCAC (lat.)	Konvencija Ujedinjenih nacija protiv korupcije, Eng. UNCAC - United Nations Convention Against Corruption
UNFCCC (lat.)	Okvirna konvencija Ujedinjenih nacija o klimatskim promenama, Eng. UNFCCC - The United Nations Framework Convention on Climate Change
FAO	Organizacija za hranu i poljoprivredu
FADN (lat.)	Mreža podataka o računovodstvu na farmama, Eng. FADN - Farm Accountancy Data Network 
HPK	Horizontalna podrška za koordinaciju sa međunarodnim  finansijskim institucijama 
CA	Centar za azil 
CERD	Konvencija UN o eliminaciji svih vidova rasne diskriminacije, Eng. CERD – Committee on the Elimination of Racial Discrimination
CEFTA	Sporazum o slobodnoj trgovini u centralnoj Evropi, Eng. CEFTA - Central European Free Trade Agreement
CPI	Indeks percepcije korupcije, Eng. CPI - Corruption Perceptions Index
CARDS (lat.)	Pomoć Zajednice za obnovu, razvoj i stabilizaciju, Eng. CARDS - Community Assistance for Reconstruction, Development and Stabilization
CBC (lat.)	Prekogranična saradnja, Eng. CBC – Cross Border Cooperation
COTIF (lat.)	Eng. COTIF - Convention concerning International Carriage by Rail
CSF (lat.)	Zajednički strateški okir, Eng. CSF - Common Strategic Framework
CSP	Strategija Evropske unije za državu korisnika, Eng. CSP - Country Strategy Paper 
CULTEMA (lat.)	Eng. Cultural Territorial Network
ODELjAK A: KONTEKST
A.1 Uvod 
A.1.1. Obuhvat i ciljevi dokumenta 
Strateški cilj ekonomske politike Republike Srbije  jeste ubrzanje procesa pristupanja Evropskoj uniji (u daljem tekstu: EU) sprovođenjem sistematskih reformi neophodnih za ispunjenje kriterijuma iz Kopenhagena. Postepeno ostvarivanje ovih reformi i približavanje Republike Srbije EU treba da omogući privlačnije ekonomsko okruženje koje će delovati kao pokretač bržeg ekonomskog razvoja i socijalne kohezije, npr. podsticanjem preduzetništva i unapređivanjem stepena socijalne uključenosti.
Dokument „Nacionalni prioriteti za međunarodnu pomoć Republici Srbiji za period 2014-17. godine, sa projekcijama do 2020. godine" (u daljem tekstu: NAD – Needs Assessment Document), predstavlja strateški programski dokument koji će omogućiti veću usklađenost međunarodne pomoći  sa nacionalnim prioritetima, kako bi donatorske intervencije bile komplementarne nacionalnim prioritetima i javnim izdvajanjima iz državnog budžeta za sprovođenje strateških reformi. Osim toga, NAD onemogućava preklapanje donatorskih aktivnosti i obezbeđuje racionalizaciju ovih aktivnosti u cilju najveće moguće ekonomičnosti. Ovaj pristup opšte je priznat način povećanja efikasnosti i delotvornosti međunarodne pomoći i zasnovan je na zaključcima Pariske deklaracije  o delotvornosti pomoći. 
Dok je NAD četvrti u nizu takvih planskih dokumenata od 2007. godine , ovaj dokument prvi je koji u potpunosti predviđa potpuno uvođenje sektorskog pristupa (po preporukama Pariske deklaracije ) za planski period koji pokriva, odnosno od 2014. godine nadalje. Iz tog razloga NAD ima veliki strateški obuhvat, i pokriva sve sektore i oblasti javnih politika koje se smatraju značajnim za pripremanje zemlje za pristupanje EU i za njen društveno-ekonomski razvoj. Ovim dokumentom određuje se ukupno devet sektora, tri tematske oblasti i dva multidisciplinarna pitanja, kao što je navedeno u tabeli 1 u daljem tekstu. Razlozi za izbor sektora predstavljenih u NAD-u, kao i razlike između sektora i tematskih oblasti, razjašnjeni su u odeljku A5 u daljem tekstu (Sektorski pristup).
Tabela 1: Sektori, tematske oblasti i multidisciplinarna pitanja sadržana u NAD-u 
Sektori NAD	Tematske oblasti
1.	Pravda	1.	Civilno društvo
2.	Unutrašnji poslovi	2.	Mediji
3.	Reforma javne uprave 	3.	Kultura
4.	Konkurentnost	
5.	Energetika	
6.	Životna sredina i klimatske promene	
7.	Saobraćaj	Multidisciplinarna pitanja
8.	Ljudski resursi i društveni razvoj	1.	Lokalni/regionalni razvoj
9.	Poljoprivreda i ruralni razvoj	2.	Rodna ravnopravnost 
S obzirom da je NAD namenjen kao osnov za sprovođenje sektorskog pristupa, takođe predstavlja prvi dokument za planiranje spoljne pomoći u Republici Srbiji koji sadrži pokazatelje i postavlja proverljive, godišnje i srednjoročne ciljeve koji mogu da se koriste za ocenu napretka reformi u svakom od sektora/tematskih oblasti.
Na osnovu navedenog, specifični ciljevi NAD-a su sledeći:
(i)	usklađivanje međunarodne pomoći sa nacionalnim strategijama kako bi se osiguralo što efikasnije korišćenje raspoloživih finansijskih sredstava, odnosno korišćenje međunarodne pomoći za sufinansiranje aktivnosti finansiranih iz nacionalnog budžeta,
(ii)	maksimalno uvećanje delotvornosti i krajnjeg uticaja sredstava međunarodne pomoći kroz njihovo usmeravanje na relativno mali broj mera relevantnih za proces pristupanja, koje je moguće redovno pratiti,
(iii)	unapređenje procesa strateškog planiranja u svrhu pristupanja EU i nacionalnog društveno-ekonomskog razvoja u okviru resornih ministarstava kroz dalji razvoj i snaženje sektorskog pristupa u Republici Srbiji.
A.1.2 Strategija intervencije
Prema ustanovljenim procedurama Evropske komisije (u daljem tekstu: EK), strategija intervencije sastoji se od tri međusobno povezana elementa: (i) obrazloženja intervencije (kojim se prikazuje način rešavanja utvrđenih potreba, problema i izazova); (ii) logike intervencije (koja pokazuje na koji su način planirane aktivnosti vezane za ishode, rezultate i različite nivoe očekivanog uticaja); (iii) odnose između intervencija (na osnovu kojih se ocenjuje njihov međusobni odnos u sličnim ili srodnim strateškim oblastima).
Obrazloženja intervencija u NAD-u razvijaju se odvojeno za svaki od sektora/tematskih oblasti i predstavljena su u odeljku B ovog dokumenta. Konkretno, odeljak B2 svakog sektora/tematske oblasti (Strateški okvir) opisuje glavne ciljeve i prioritete sadržane u odgovarajućim nacionalnim strategijama (same strategije navedene su po sektoru/tematskoj oblasti u prilogu 1). Slično tome, u odeljku B3 (Agenda EU) opisane su politike EU i okvir pristupanja. Na osnovu informacija predstavljenih u odeljcima B2 i B3, uz navedeno u B1 (čime se definiše sektorski obuhvat) i B8 (ocena dosadašnje pomoći), u odeljku B4 daje se sažeta analiza prioritetnih potreba, problema i izazova (u vidu analize predosti, nedostaci, prilike i pretnje, eng. SWOT), i predstavlja osnov prema kojem je formulisana logika intervencije za svaki sektor/tematsku oblast.
Logika intervencije NAD-a prati standardni format EU programa i definiše se na tri nivoa: Opšti ciljevi, prioriteti i mere, opisani za svaki od sektora/tematskih oblasti u odeljcima B4 (Ciljevi i prioriteti) i B5 (Mere). Opšti ciljevi i prioriteti za sektore/tematske oblasti, koji pokrivaju period do 2020. godine, izvedeni su na osnovu ciljeva sektorskih strategija koje čine strateški okvir predstavljen u odeljku B2. Opšti cilj je najčešće zasnovan na objedinjavanju ciljeva najvišeg nivoa u sektorskim strategijama, dok prioriteti obično odražavaju pojedine, ili sve specifične ciljeve ovih strategija. Logika intervencije je sledeća: opšti ciljevi ostvaruju se putem jednog ili više prioriteta koji se, sa druge strane, ostvaruju kroz mere koje se sprovode putem različitih aktivnosti i akcija preduzetih u konkretnim postupcima. Ovaj uzročno-posledični niz prikazan je na slici 1 u daljem tekstu; ova slika prikazuje logiku intervencije za hipotetički sektor koja se sprovodi primenom šest mera usmerenih kroz tri prioriteta.
Slika 1: Logika intervencije korišćena u NAD-u za svaki sektor/tematsku oblast 
 
Uopšteno posmatrano, devet sektora obuhvaćenih NAD-om realizuju se kroz 27 prioriteta koji se sprovode putem 72 mere. Svaki od sektora ima dva do četiri prioriteta (u proseku tri) koji se sprovode putem pet do 14 mera (u proseku osam). Prioriteti i ciljevi sektora/tematskih oblasti NAD prikazani su dijagramom u prilogu 2.
Treći element strategije intervencije - odnosi između intervencija - usmeren je na utvrđivanje i eliminisanje potencijalnih neusaglašenosti između ishoda, rezultata i uticaja pojedinačnih mera i maksimalno uvećavanje potencijalnih sinergija putem utvrđenih unakrsnih uticaja, odnosno slučajeva u kojima mere pod jednim prioritetom imaju pozitivan uticaj na mere pod drugim prioritetom. Teoretski govoreći, program može da se sastoji iz nezavisnih projekata, čiji je ukupan efekat prost zbir pojedinačnih efekata. U takvoj situaciji, programiranje bi bilo čisto formalna aktivnost, pošto se programski ciljevi mogu ostvariti podjednako lako i nezavisnim upravljanjem projektima. Programiranjem se dodaje vrednost tako što se programi međusobno osnažuju, stvarajući efekat sinergije. Pokušaj da se ostvari takva sinergija jedan je od osnovnih razloga za preduzimanje analize intervencionih odnosa.
Matrice mogućih unakrsnih uticaja kako na nivou prioriteta, tako i na nivou mera, predstavljene su u prilogu 3. One ukazuju na visok stepen potencijalne sinergije u čitavoj logici intervencije NAD-a. Na nivou prioriteta, 15 sektorskih prioriteta prikazuje pozitivne međusektorske sinergije, pri čemu uticaj ostvarivanja prioriteta u jednom sektoru učvršćuje ili pojačava uticaj prioriteta u drugim sektorima. Sledeća tabela 2 prikazuje četiri (od 15) sektorskih prioriteta koji poseduju potencijalno pozitivne sinergije, na primer, održivim upravljanjem resursima i smanjenjem zagađenja (sektor životne sredine, prioritet 3) povećava se privlačnost ruralnih područja (ruralni razvoj, prioritet 2), a delotvornijom javnom upravom (reforma javne uprave, prioritet 1) trebalo bi da se unapredi strateški okvir u sektoru energetike (energetika, prioritet 1). Uopšteno, ukoliko se merama i njihovim aktivnostima upravlja tako da se maksimalno uvećaju uzajamni uticaji, ovo bi trebalo da dovede do porasta buduće efikasnosti, delotvornosti i uticaja NAD-a.
Tabela 2: Utvrđivanje mogućih pozitivnih uzajamnih uticaja sektorskih prioriteta sadržanih u NAD-u
Životna sredina i klimatske promene, prioritet 3	Poljoprivreda i ruralni razvoj, prioritet 2
Osiguranje održivosti životne sredine kroz valjano upravljanje prirodnim resursima i smanjenje zagađenja 		Unapređenje kvaliteta života i privlačnosti ruralnih područja
Reforma javne uprave, prioritet 1	Energetika, prioritet 1
Povećanje delotvornosti i efikasnosti javne uprave 		Unapređenje političkog, institucionalnog i zakonodavnog okvira radi osiguranja održivog razvoja u energetskom sektoru
Prilikom izrade NAD-a uzeto je u obzir da će izbor odgovarajućih pokazatelja biti od suštinske važnosti za buduće praćenje napretka koji se ostvaruje prilikom sprovođenja sektorskih reformi. Uopšteno, izbor pokazatelja u bliskoj je vezi sa prirodom logike intervencije. Logika intervencije sadržana u NAD-u obeležena je značajnom promenom obuhvata između nivoa mera i prioriteta, na sledeći način:
Ü	Opšti ciljevi i prioriteti NAD-a ustanovljeni su na nivou ciljeva nacionalnih sektorskih strategija, te su zbog toga određeni na nivou uticaja nacionalnih javnih politika i ostvarivaće se putem čitavog raspona nacionalnih resursa (domaći budžet, međunarodna pomoć, zajmovi međunarodnih finansijskih institucija (u daljem tekstu: MFI) itd.). Ovo znači da bi pokazatelji na ovom nivou trebalo da budu nacionalni „kontekstualni“ pokazatelji uticaja, npr. prosečna nacionalna stopa zaposlenosti, prosečna stopa opstanka novih preduzeća itd.
Ü	Mere, nasuprot tome, predstavljaju mehanizme putem kojih se ostvaruju sektorski prioriteti. Mere se sprovode putem specifičnih aktivnosti (najčešće projekata ili grantova) sa istim, ili blisko vezanim, ciljevima. Ovo znači da aktivnosti mogu da se koncentrišu i time učine delotvornijim u izvršenju specifičnih prioritetnih reformi. Očekuje se da će mere NAD-a biti velikim delom sprovođene putem aktivnosti finansiranih sredstvima međunarodne pomoći. Pokazatelji na nivou mera trebalo bi da budu „programski“ pokazatelji, na primer stopa opstanka novih preduzeća koja su primila neposrednu programsku/projektnu podršku. Pokazatelji za mere postavljeni su na nivou ishoda i rezultata.
Napominjemo da će pokazatelji za dva multidisciplinarna pitanja (lokalni/regionalni razvoj i rodna ravnopravnost) biti utvrđeni i na nivou prioriteta i mera, i da će se koristiti kao sastavni deo ocene učinka u svakom sektoru/tematskoj oblasti.
Što se tiče regionalnog razvoja, pokazatelji će biti usmereni na ostvarivanje ravnomernijeg regionalnog razvoja, što je glavni cilj regionalne politike u Srbiji.  U ovom trenutku postoje značajne društveno-ekonomske razlike između severa i juga Republike Srbije, i trenutno Beograd i region Vojvodine proizvode oko 67% BDP na nacionalnom nivou. Ekonomske razlike vidljive su ne samo između razvijenih i nerazvijenih regiona, već i između gradova i opština. 
Po pitanju rodne ravnopravnosti, pokazatelji bi trebalo da odražavaju princip promovisanja jednakih mogućnosti za muškarce i žene. U ovom trenutku postoje nejednakosti u učešću žena na tržištu rada, a postoji i značajna razlika u platama muškaraca i žena. Osim toga, nezaposlenost uopšteno više pogađa žene od muškaraca u svim starosnim grupama, naročito u pogledu dugoročne nezaposlenosti.
Pokazatelji za multidisciplinarna pitanja nisu sadržani u ovom dokumentu, ali će biti razvijeni kao deo okvira za ocenu učinka NAD-a, nakon što počne sprovođenje mera (videti odeljak A.5 u kojem je sadržan opis okvira za praćenje).
Uopšteno, mere NAD-a sadrže niz različitih aktivnosti usmerenih na ostvarivanje rezultata u pet glavnih oblasti: (i) unapređenje regulatornog okvira; (ii) društveno-ekonomski razvoj; (iii) sprovođenje sektorskih strategija; (iv) aktivnosti izgradnje institucija; (v) priprema i sprovođenje infrastrukturnih projekata. U vezi sa infrastrukturnim projektima, razvijena je nacionalna metodologija za selekciju i  prioritizaciju infrastrukturnih projekata  uz neophodna prateća dokumenta. Ova prateća dokumentacija usmerena je na ocenu strateške relevantnosti, institucionalnih kapaciteta i tehničke zrelosti predloženih projekata.
Predviđa se da će prioriteti i mere utvrđeni ovim dokumentom služiti kao osnov za programiranje međunarodne pomoći i razvoj budućih programa i projekata. Mere NAD-a biće finansirane iz međunarodne pomoći, kao što su Instrument za pretpristupnu pomoć EU (IPA), bilateralni i multilateralni donatorski programi, programi EU, uz podršku koju daju međunarodne finansijske institucije (MFI). Za više detalja videti odeljak A.4.1 („Vrste i iznosi međunarodne pomoći“). Biće uspostavljene bliže veze i komplementarnost sa aktivnostima finansiranim iz državnog budžeta u skladu sa pravilima za planiranje državnog budžeta kao deo usvajanja sektorskog pristupa u Republici Srbiji prilikom upravljanja sredstvima međunarodne pomoći.
A.1.3 Priprema dokumenta
Pripremu NAD-a vodila je i koordinirala Kancelarija za evropske integracije Republike Srbije (u daljem tekstu: KEI), koja je kao služba Vlade odgovorna, između ostaloga, za koordinaciju programiranja i praćenje korišćenja međunarodne pomoći u Republici Srbiji. Opšti ciljevi, prioriteti i mere za svaki od sektora/tematskih oblasti pripremljeni su u saradnji sa nadležnim ministarstvima, drugim državnim institucijama, i o njima se diskutovalo i komentare su dostavile odgovarajuće sektorske radne grupe (u daljem tekstu: SRG). Sektorske radne grupe uspostavljene su 2010. godine da bi se osigurala međuresorna koordinacija, i bile su od izuzetne važnosti u razvoju sektorskog pristupa u Republici Srbiji. Funkcije i odgovornosti SRG opisane su detaljno u odeljku C.2 („Sektorska koordinacija“).
Ovaj dokument pripremljen je između decembra 2012. i oktobra 2013. godine i obuhvatio je sveobuhvatne konsultacije sa SRG i aktivno učešće državnih organa, Delegacije EU, bilateralnih i multilateralnih donatora, predstavnika organizacija civilnog društva (u daljem tekstu: OCD), kao i organa lokalne samouprave. Ove konsultacije obuhvatile su niz sastanaka SRG, kako bi se predstavili nacrti dokumenata i u potpunosti razmotrile preporuke i komentari koje su dostavile organizacije civilnog društva (OCD) i predstavnici donatorske zajednice. Date preporuke uzete su u razmatranje i integrisane su u završni tekst dokumenta. Celokupan postupak pripreme NAD-a, od pokretanja procesa u KEI do usvajanja na sednici Vlade, obuhvata 15 koraka, opisanih u prilogu 5.
Priprema NAD-a izvršena je na osnovu prethodno definisane metodologije i ustanovljenog vremenskog rasporeda za izradu četiri postupne verzije sektorskih/tematskih poglavlja u odeljku B. Pripremna metodologija prikazana je u standardnom obrascu sa komentarima razvijenom radi strukturiranja poglavlja u odeljku B. Svim sektorskim ekspertima date su dodatne pomoćne smernice da bi se standardizovali opisi institucionalnih i strateških okvira u svim sektorima/tematskim oblastima. Obrazac, usmerenje i ostale redovne informacije i aktivnosti pripremljeni su uz podršku dva paralelna projekta tehničke pomoći (Pomoć u pripremi projekata - PPF, koji finansira EU i podrška koju Švedska agencija za razvojnu saradnju SIDA pruža KEI). Završni tekst su revidirali i odobrili KEI i SRG, pre usvajanja na Vladi.
Metodološke smernice date sektorskim ekspertima, uz standardni obrazac sa komentarima za poglavlja odeljka B, predstavljeni su u prilogu 5.
Tokom pripreme NAD-a uzeti su u obzir sledeći principi:
(i)	Koncentracija – logika intervencije NAD-a osmišljena je tako da maksimalno uveća strateški značaj i uticaj međunarodne pomoći. Da bi intervencije bile strateški relevantne moraju da se rukovode široko postavljenim sektorskim ciljevima/prioritetima, utvrđenim na nacionalnom nivou. Da bi intervencije imale dugoročan uticaj, dostupni resursi trebalo bi da su koncentrisani na ostvarenje ograničenog skupa reformi ili rešavanje ograničenog broja problema (pre nego podelu resursa na čitavu agendu reforme sektora). Dodatni razlog za koncentraciju jeste što će se u budućnosti iznos donatorske pomoći smanjiti, a „fiskalni prostor“ za dalje pozajmice veoma je ograničen (kao što je objašnjeno u odeljcima A.2.1 i A.4.3 u daljem tekstu).
(ii)	Vlasništvo i uključivanje – NAD je pripremljen kroz blisku saradnju sa svim relevantnim nacionalnim organima i u partnerstvu sa svim ostalim relevantnim akterima, odnosno glavnim donatorima i OCD. NAD je nacionalni dokument za strateško planiranje koji je usvojila Vlada i koji će odgovarati ekvivalentnim donatorskim dokumentima za planiranje, kao što je Strategija EU za državu korisnika (CSP – Country Strategy Paper) EU za Republiku Srbiju.
(iii)	Povezan i strateški pristup – konsultativna metodologija korišćena za pripremu NAD-a povećala je doslednost mera i omogućila zainteresovanim stranama da bliže sarađuju prilikom definisanja zajedničkih prioriteta za svaki od pojedinačnih sektora/tematskih oblasti. Ovim dokumentom biće podržano višegodišnje strateško planiranje u Republici Srbiji, a biće ažuriran svake tri godine.
(iv)	Merenje učinka – definicija pokazatelja i ciljeva na nivou prioriteta i mera omogućuje razvoj Okvira za ocenu učinka (Performance Assessment Framework - PAF) za merenje ostvarivanja sektorskih reformi. Adekvatnost pokazatelja i ciljeva biće redovno revidirana i ocenjivana. Uspostavljanje i rad Okvira za ocenu učinka označava važnu fazu u razvoju sektorskog pristupa u Republici Srbiji.
(v)	Veća efikasnost i delotvornost buduće međunarodne pomoći – NAD-om su definisani nacionalni srednjoročni prioriteti procesa evropskih integracija/društveno-ekonomskog razvoja i utvrđeni oni koji bi mogli u celosti ili delimično da se ispune uz finansiranje sredstvima međunarodne pomoći. S obzirom da su troškovi i administrativni zahtevi prilikom pripreme zemlje za pristupanje EU izuzetno visoki, glavni cilj Vlade prilikom usvajanja NAD-a jeste da se najefikasnije iskoriste svi dostupni finansijski resursi (kako iz domaćih, tako i međunarodnih izvora). Delotvorna podrška na nivou sektora zahteva usklađenost sa aktivnostima finansiranim iz nacionalnog budžeta i čvrstu saradnju sa donatorima i MFI da bi se privukla i usmerila bespovratna sredstva i meki zajmovi. Usklađenost sa državnim budžetom i delotvorna koordinacija donatora dva su među glavnim principima sektorskog pristupa u Republici Srbiji (videti odeljak A.5 u daljem tekstu).
(vi)	Pouke i utvrđivanje vremenskog rasporeda – prilikom pripreme NAD, a naročito u pogledu utvrđivanja i definisanja mera, uzete su u obzir različite dosadašnje tematske i sektorske ocene , uz planirane intervencije koje će u neposrednoj budućnosti biti podržane kroz IPA 2012-13 i različite bilateralne i MFI projekte. To znači da se buduće sprovođenje mera iz NAD-a može progresivno vremenski rasporediti na osnovu ranije programiranih sektorskih intervencija.
A.2 Nacionalni ekonomski i politički kontekst
A.2.1 Ekonomska situacija 
Tokom proteklih pet godina, Republika Srbija preduzela je niz značajnih koraka ka članstvu u EU, što uključuje potpisivanje Sporazuma o stabilizaciji i pridruživanju (SSP) u maju 2008. godine, potpuno sprovođenje Prelaznog trgovinskog sporazuma sa EU u februaru 2010. godine i dodelu statusa zemlje kandidata za pristupanje EU u martu 2012. godine. Na dan 28. juna 2013. godine, Evropski savet podržao je odluku i preporuke Saveta ministara da se otvore pristupni pregovori sa Republikom Srbijom, i objavio da će pregovori početi najkasnije u januaru 2014. godine. Osim toga, Republika Srbija aktivno nastoji da ostvari članstvo u Svetskoj trgovinskoj organizaciji (STO) i u vreme pripremanja ovog dokumenta pristupni pregovori sa STO nalaze se u veoma odmakloj fazi. Ovi ključni koraci ukazuju na to da članstvo u EU predstavlja trajno i značajno strateško-političko usmerenje u razvoju nacionalnih javnih politika. Ovo se odražava u najnovijem dokumentu o ekonomskoj politici  u kojem se navodi da je ključni cilj nacionalnog ekonomskog razvoja ubrzavanje neophodnih političkih reformi i institucionalnih priprema za pristupanje EU. Ove reforme, kako se navodi, postepeno će dovesti do povoljnijeg ekonomskog i fiskalnog okruženja i obezbediti uspostavljanje tržišne privrede, makroekonomske stabilnosti i vladavine prava, uz suzbijanje korupcije i organizovanog kriminala .
Kao i druge evropske zemlje, Republika Srbija ušla je u period ekonomske štednje. Vlade širom Evrope nastoje da smanje deficit kroz smanjenje potrošnje i povećanje prihoda, i potpunu otplatu nacionalnih dugova. U kombinaciji sa smanjenjem stepena zaduženosti po domaćinstvu, ograničenjem bankarskih zajmova i oprezom preduzeća pri ulaganjima, oštro smanjenje potrošnje širom kontinenta ima veoma negativne socijalne, kao i ekonomske posledice po građane Evrope u pogledu nezaposlenosti i siromaštva. Preko 20 miliona lica u Evrozoni (12%) je nezaposleno. U januaru 2013. godine u Evrozoni je stupio na snagu „Fiskalni sporazum“, osmišljen da bi se ojačala fiskalna disciplina tako što se zahteva da deficiti državnih budžeta ne prelaze 0,5% nominalnog BDP. Sporazum sadrži automatski mehanizam za ispravke. U kratkom i srednjem vremenskom okviru, disciplina koju nameće Sporazum čini programe ekonomskih stimulacija sa velikim početnim troškovima u Evrozoni veoma teškim i malo verovatnim. Privreda Republike Srbije čvrsto je povezana sa privredom Evrozone (najveći deo izvoza Republike Srbije odlazi u EU i zemlje CEFTA).
Republika Srbija spada među zemlje višeg srednjeg dohotka, sa BDP-om koji se procenjuje na oko 31.500 miliona evra, odnosno 4.336  evra po glavi stanovnika 2011. godine. Republika Srbija ima, na osnovu popisa iz 2011. godine, 7.186.862 stanovnika. Pre 2008. godine, stopa rasta BDP pokazivala je stalan porast, sa prosečnom vrednošću oko 5% u periodu 2001-07. godine.  Ovaj rast podržavan je fleksibilnim monetarnim i fiskalnim javnim politikama koje su podsticale potrošnju, ali nisu bile održive i nisu se bavile osnovnim nedostacima u oblasti produktivnosti. Osim toga, sredstva prikupljena procesom privatizacije iskorišćena su da pokriju tekuće potrebe za potrošnjom, plate radnika u javnom sektoru i povećanje penzija (2007-2008.) kao i za veštačko očuvanje preduzeća u javnom vlasništvu, umesto za produktivna ulaganja.
Kao i za privrede Evrozone, ovakva fiskalna fleksibilnost više nije raspoloživa strateška opcija. Tokom 2012. godine budžetski deficit Republike Srbije iznosio je 5,7% BDP (konsolidovani deficit je iznosio 6,4% BDP). Vlada procenjuje da će deficit iznositi 4,7% tokom 2013. godine, iako Fiskalni savet zauzima pesimističniji stav sa 5,5%. Državni dug Republike Srbije (dug opšte države) iznosio je 61% u 2012. godini, a u 2013. godini će, prema procenama, itnositi 64,2% BDP (zakonski limit je 45%), nezaposlenost premašuje 26% (stopa nezaposlenosti 15+ je 24,1%, prema Anketi o radnoj snazi) - dvostruko više od proseka u Evrozoni, a procena ekonomskog rasta je 2% za 2013. godinu. Stav MMF-a u pogledu državnih finansija Republike Srbije jasno je izražen:
„Republika Srbija suočava se sa značajnim ekonomskim izazovima, uključujući slabu privredu i velike unutrašnje i spoljašnje disbalanse. Makroekonomske politike hitno bi trebalo kao cilj da definišu rešavanje osnovnih nedostataka i osiguraju makroekonomsku stabilnost. Značajna i trajna fiskalna konsolidacija u čijem je osnovu ograničavanje obaveznih rashoda neophodna je radi sprečavanja rasta javnog duga .“
Neuspeh pri uvođenju snažnih mera fiskalne konsolidacije i smanjenja javnih rashoda, uz nedovoljne poreske prihode, inicijative za potrošnju van budžeta, troškove pomoći državnim bankama, otplaćivanje zaostalih dugovanja, uz isplatu dospelih garancija, doveli bi do nedovoljnog smanjenja fiskalnog deficita u 2014. godini (ocena Fiskalnog saveta je da je za održivost javnih finansija potrebno smanjenje deficita u 2014. godini od preko 2% BDP-a u odnosu na 2013. godinu)  i nedostizanja projekcije stanja javnog duga od 56,0% BDP definisanog Strategijom upravljanja javnim dugom od  2013. do 2015. godine
Neefikasna preduzeća u vlasništvu države upijaju sredstva preko potrebna za ulaganja i ne povećavaju produktivnost Republike Srbije, niti stvaraju nove prilike za otvaranje radnih mesta. Na primer, od skoro 500 državnih preduzeća sa preko 200.000 zaposlenih, ukupno 198 je završilo 2012. godinu sa gubicima, što predstavlja četiri petine ukupnih gubitaka privrede Republike Srbije. Preduzeća sa najozbiljnijim gubicima uključuju „Železnice Srbije“ (16,6 milijardi dinara), Petrohemiju (12,4 milijardi dinara), kao i „Puteve Srbije“ (7,8 milijardi dinara). Ministarstvo zaduženo za finansije reagovalo je na finansijsku situaciju uvođenjem smanjenja potrošnje od 50 milijardi dinara (439 miliona evra) tokom 2013. godine i planovima za smanjenje obima javne uprave, kao i privatizacijom državnih preduzeća, čime će biti neophodno pažljivo upravljati da bi se izbegle greške iz prošlosti u procesu privatizacije, kao i da bi se proizveo željeni uticaj u pogledu konkurentnih promena. Ministarstvo zaduženo za privredu od septembra 2013. godine značajno je ubrzalo proces izmena relevantnih propisa kako bi proces privatizacije ubrzao i isti učinilo transparentnijim javnim objavljivanjem podataka preduzeća u privatizaciji i restrukturiranju.  Promenjen je i odnos prema subvencijama državnim preduzećima koja prave gubitke, sa ciljem podsticanje rešenja ekonomskih problema ovih preduzeća.
Od ključne je važnosti rešavanje strukturne nerauvnoteženosti između javnih rashoda i poreskih prihoda, što je pitanje trajno prisutno još iz perioda pre aktuelne ekonomske krize. Smanjenja poreza uvedena 2007. godine, prenos 400 miliona evra državnih sredstava na lokalne samouprave pod okvirom fiskalne decentralizacije i porast „neformalne ekonomije“ dodatno su poremetili ostvarenje poreskih prihoda. Uz aktuelnu recesiju, neformalna ekonomija nastavlja da raste u Republici Srbiji, u iznosu između 20% i 30% BDP. Velika fiskalna opterećenja zapošljavanja radne snage, skupe poreske procedure, složen poreski sistem, nedovoljan broj zaposlenih u poreskoj upravi, loš kvalitet usluga i važan udeo neformalne ekonomije kao mreže socijalne sigurnosti otežavaju formalizovanje sektora. Osim toga, zbog slabe produktivnosti i slabih poslovnih modela, preduzeća se oslanjaju na neformalno zapošljavanje kao konkurentnu prednost u pogledu troškova rada.  Potrebu za stvaranjem dodatnih poreskih prihoda povećava neprestan porast troškova države zbog nezaposlenosti, ranije veoma rasprostranjene prakse pružanja subvencija (naročito radi privlačenja stranih direktnih investicija (u daljem tekstu SDI)) kao i izdataka za socijalnu zaštitu. Neplanirani dodatni troškovi javili su se ponovnim otkupom ranije privatizovanih preduzeća kao što je Sartid u Smederevu i udeo OTE u Telekomu Srbije od 20%. Jasno je da su ova povlačenja investitora iz Republike Srbije u vezi sa za opštim padom evropske privrede, što je dovelo i do povlačenja sredstava u iznosu od preko 1,5 milijardi evra iz banaka u matične države. Međutim, ta sredstva takođe nisu mogla da pronađu dobre investicione projekte u Republici Srbiji.  
U ovoj situaciji, Republika Srbija suočava se sa ograničenim strateškim mogućnostima. Finansijska situacija je takva da Vlada ne može da se upusti u programe fiskalnih podsticaja. Sva dostupna sredstva moraće da se iskoriste za smanjenje državnog duga u skladu sa politikom Vlade. Predviđen privredni rast preterano je mali da bi uticao na smanjenje stope nezaposlenosti od 26% (stopa nezaposlenosti 15+ je 24,1%, prema Anketi o radnoj snazi). Da bi se smanjila ova stopa nezaposlenosti, privreda Republike Srbije moraće da se vrati na stopu rasta od najmanje 4%. Restrukturiranje i privatizacija skupih državnih preduzeća smanjiće teret po državne finansije, ali će i dovesti do daljeg rasta nezaposlenosti. Ovo će imati političke posledice ukoliko ne bude praćeno programima otvaranja radnih mesta da bi se apsorbovali bivši zaposleni iz preduzeća u državnom vlasništvu.
U tom kontekstu, ministarstvo zaduženo za privredu naglasilo je potrebu da Republika Srbija pređe sa ekonomskog modela zasnovanog na potrošnji i javnim rashodima na model osnaživanja domaće privrede i povećanja izvoza u kojem se Srbija globalno nadmeće korišćenjem svojih komparativnih prednosti, a na osnovu unapređenja poslovne klime i obezbeđivanja garancija za povoljnije finansiranje umesto subvencionisanja izabranih preduzeća, uglavnom gubitaša. 
Udeo primarne poljoprivrede u BDP Republike Srbije (po fiksnim cenama iz 2002. godine) trenutno iznosi 10%, i u neprestanom je padu tokom protekle decenije (sa 13,1%). Stvarna godišnja stopa rasta poljoprivrednog sektora uglavnom je bila negativna tokom proteklih 10 godina, uz izuzetak perioda 2008-2009. godine, kada ju je podstakao izuzetan rast cena hrane na međunarodnom tržištu, što je išlo u korist poljoprivrednom izvozu Republike Srbije. U istom periodu, dok je prosečna godišnja stopa rasta za BDP iznosila 4% (2001-2010=3,7%; 2002—2011=3,3%; 2002-2012=2,9%), prosečna stopa rasta za poljoprivredu iznosila je tek 0,9%. 
Nedovoljan učinak jasno se vidi u sledećoj ilustraciji – Holandija sa 1,9 miliona hektara poljoprivrednog zemljišta  izvezla je tokom 2012. godine 75 milijardi evra robe , dok je Republika Srbija sa 3,4 miliona hektara  izvezla oko dve milijarde evra robe.   Dok je bruto vrednost sektora za srpsku privredu 4,5 milijardi evra i predstavlja 25% izvoza, u pogledu resursa, bruto vrednost doprinosa trebalo bi da bude bliža 12 milijardi evra. Republika Srbija izvozi poljoprivredne proizvode sa malom dodatnom vrednošću i slabo je produktivna u tom sektoru – jedan poljoprivrednik hrani u proseku 15 lica, dok je u Nemačkoj isti taj broj iznosi 156 (Ekonomski institut, Beograd). Osim toga, cene u poljoprivredi u Republici Srbiji izuzetno su nestabilne, što ukazuje na nedostatak konkurentnosti i neefikasnost u tržišnom lancu. Ovim se ističe problem opsluživanja izvoznih tržišta u pogledu kontinuiteta ponude i standarda kvaliteta. Kombinacija poljoprivrednih resursa Republike Srbije, predviđene globalne potražnje za hranom (očekuje se porast od 70% do 2050. godine, prema Organizaciji za hranu i poljoprivredu UN), sporazumi o slobodnoj trgovini (npr. Rusija, Turska) i atraktivne stimulacije za ulaganja trebalo bi da ukazuju na to da će Republika Srbija postati važno mesto za proizvodnju hrane i atraktivna prilika za ulaganja za strane direktne investitore. SIEPA predstavlja Republiku Srbiju kao proizvodno čvorište koje može da omogući bescarinski izvoz na tržište od skoro milijardu stanovnika (Rusija, Turska itd.) ali do danas se nijedna od velikih poljoprivredno-prehrambenih kompanija nije doselila u Republiku Srbiju.
Fiskalna strategija za period 2014-2016. godine odražava usmerenje na stvaranje uslova za rast zasnovanih na povećanju stepena ulaganja i izvoza, što će predstavljati osnov za unapređenje tržišta rada i opšti porast životnog standarda. Za podršku ovom usmerenju predviđeni su dodatna fiskalna konsolidacija, smanjenja subvencija i strukturne reforme. Tokom proteklog perioda tranzicije privredni rast ostvarivan je prvenstveno na bazi porasta potrošnje (na osnovu prihoda od privatizacije) i velikih zajmova iz inostranstva u privatnom sektoru. Doprinos reforme javnih politika privrednom rastu nije bio dovoljan tokom ovog perioda. Rezultati procesa ulaganja, kao što je Nacionalni investicioni plan, nisu doveli do ostvarenja predviđenih ciljeva. U periodu 2012-2013 nastavljene su i nepovoljne tendencije vezane za opadanje proizvodnje i zaposlenosti u većem delu privrede, nelikvidnost i nesolventnost privrede, nepovoljna kretanja u kapitalnom bilansu vezana za niske strane direktne investicije i razduživanje preduzeća i banaka koja utiču na deprecijaciju dinara, pad kreditne aktivnosti banaka, opadanje realne vrednosti kredita privredi i rast loših kredita, visoku nezaposlenost, realni pad prosečne neto zarade, rast fiskalnog deficita i javnog duga. Tokom narednog perioda, u cilju smanjenja fiskalnog deficita i javnog duga Vlada će sprovesti veoma ambiciozan plan fiskalne konsolidacije i strukturnih reformi koje obezbeđuju stabilnost javnih finansija i podstiču privredni rast i konkurentnost. Zatvaranje fiskalnih neravnoteža je nužno, kako bi se ojačala održivost javnih finansija i stvorili uslovi za ekonomski oporavak i dugoročno održiv razvoj. U tom pogledu nastaviće se fiskalna konsolidacija, poboljšanje poslovnog ambijenta i osnaživanje razvoja, prvenstveno kroz efikasno korišćenje sredstava od fondova EU.  
Novi model razvoja zemlje podrazumeva smanjivanje neracionalne potrošnje, birokratije i nepotrebnih troškova države i istovremeno povećanje investicione potrošnje kako bi se podstakao privredni rast i zapošljavanje, uz socijalnu zaštitu najugroženijih slojeva društva. Vlada je prepoznala da ovaj model rasta zavisi od doslednog sprovođenja sveobuhvatne reformske agende kojom će biti usmerena na: (1) stvaranje stabilnog i predvidivog poslovnog okruženja uspostavljanjem adekvatne regulative, prevashodno vezano za Zakon o radu, Zakon o planiranju i izgradnji, kao i energičnijim nastavkom „giljotine propisa” i uvođenjem elektronske uprave, (2) završetak privatizacije preostalih preduzeća kroz postupak restrukturiranja i stečajni postupak u skladu sa utvrđenim rokovima i unapređenom regulativom o privatizaciji i stečaju, (3) uvođenje profesionalizacije javnih preduzeća i odgovornog korporativnog upravljanja u preduzećima koja bi ostala pod državnom kontrolom, uz izmeštanje socijalne politike iz javnih preduzeća u sistem socijalne zaštite, (4) stimulativnu poresku politiku koja podstiče privredu i zapošljavanje, (5) postepeno i odgovorno smanjivanje državnog udela u privredi, uključujući prelazak na modele koncesionog finansiranja i javno-privatnih partnerstava gde god je to ekonomski moguće i opravdano i (6) nultu toleranciju za nepoštovanje zakona i za kriminal i korupciju kroz reformisane institucije sistema
U skladu sa dugoročnim planom regionalnog razvoja Republike Srbije i uspostavljenim sistemskim i institucionalnim regulativnim mehanizmima u narednom srednjoročnom periodu vodiće se politika i preduzimati mere za podsticanje ravnomernog razvoja svih područja Republike, uključujući razvoj nedovoljno razvijenih područja. Podrška ovoj politici, utemeljenoj na Ustavu Republike Srbije, ogleda se i u pripremi Nacionalnog plana regionalnog razvoja (NPRR)  za period 2014-2020, kao multi-sektorskog strateškog dokumenta.

A.2.2 Politički kontekst 
Kako bi ponovo dostigla raniju stopu rasta i ostvarila visoke standarde postavljene na putu ka EU, Republika Srbija mora da usmeri i optimizuje finansiranje iz nacionalnih, privatnih i međunarodnih izvora na tri oblasti delovanja:
Ü	stvaranje efikasne i delotvorne javne uprave,
Ü	povećanje nacionalnog i regionalnog napretka,
Ü	unapređenje veza unutar i sa Zapadnim Balkanom, kao i sa makroregionima.
Efikasna i delotvorna javna uprava 
Jačanje vladavine prava i dobrog upravljanja od ključne su važnosti ne samo za ostvarenje reformske agende EU, već su od suštinskog značaja i za ostvarivanje održivog društveno-ekonomskog razvoja. To su neizostavni elementi od suštinske važnosti za siguran rast i privlačenje ulaganja, ekonomski razvoj, i otvaranje radnih mesta, kao i rešavanje zajedničkih izazova, kao što su borba protiv organizovanog kriminala i korupcije. U središtu reformskog procesa u Republici Srbiji leže unapređenje razvoja vladavine prava, demokratskih principa i boljeg upravljanja. U korenu reformi leže principi nezavisnog, transparentnog, odgovornog i efikasnog pravosudnog i pravnog sistema, sa Vladom koja primenjuje pravične i ravnopravne zakone na sve svoje građane. Cilj reforme javne uprave na svim nivoima vlasti jeste da ponudi visok kvalitet usluge građanima i privatnom sektoru, uz razumne troškove.
U toj oblasti, kao što je opisano u odeljku B ovog dokumenta (poglavlja 1, 2 i 3), očekuje se da će međunarodna finansijska pomoć biti usmerena na mere u okviru sledećih sektora:
Pravda –pravosudna reforma, sprečavanje i borba protiv korupcije i podrška zaštiti ljudskih i manjinskih prava. Nacionalni cilj u okviru ovog sektora jeste obezbeđivanje nezavisnog, nepristrasnog, pristupačnog i efikasnog pravosuđa koje garantuje vladavinu prava, zaštitu i promovisanje ljudskih prava, kao i kvalitet pravosuđa.
Unutrašnji poslovi – borba protiv organizovanog kriminala i narkotika, pranja novca, terorizma, trgovine ljudima, upravljanja granicama i kontrolu, uključujući migracije i azil, kao i zaštitu ljudskih prava izbeglica i interno raseljenih lica. Nacionalni cilj u okviru ovog sektora jeste unapređenje sigurnosti i bezbednosti na nivou pojedinca, različitih društvenih grupa i zajednica, kao i države.
Reforma javne uprave – obuhvata niz institucija u državnom sektoru, uz izvršnu granu na centralnom nivou (ministarstva, posebne organizacije i javne agencije), autonomne pokrajine, lokalne vlasti i komunalna preduzeća i službe i javna preduzeća. Takođe su obuhvaćeni nezavisni državni organi (npr. državna revizija), skupštinske nadležnosti, centralna monetarna politika i bankarstvo, kao i relevantni aspekti reformi koji se tiču borbe protiv korupcije, zaštite prava građana, pristupa informacijama od javnog značaja. Nacionalni cilj u okviru ovog sektora jeste ostvarenje standarda „dobrog upravljanja“ stvaranjem efikasne, delotvorne, transparentne i stručne javne uprave koja odgovara potrebama građana i privrede i doprinosi održivom socijalnom i ekonomskom razvoju Republike Srbije. Poseban cilj je i da sva preduzeća u kojima država ima vlasništvo, poštuju i sprovode principe korporativnog upravljanja, svrsishodnog trošenja sredstava, čistih finansijskih izveštaja  i transparentnog izveštavanja.
Nacionalni i regionalni prosperitet
Održivi društveno-ekonomski rast ostvariće se kroz razvoj proizvodnih kapaciteta privrede oslanjanjem na prednosti u sektoru poljoprivrede i proizvodnje hrane, unapređenjem poslovne klime i privlačenjem stranih investicija, prelaskom na proizvodnju veće vrednosti i veći stepen usluga sa mogućnošću izvoza, proširenjem baze preduzeća srednje veličine i jačanjem potencijala za inovacije. Mobilizacija privrede ne može da se ostvari bez usklađenih ulaganja u ljudski kapital kroz obrazovanje i obuku, naročito u strukovnim veštinama, i pospešivanje pristupa kvalifikovanije i motivisanije radne snage novim mogućnostima za rad, naročito za lica koja se suočavaju sa najtežim izazovima, bilo zbog diskriminacije ili smetnji. Socijalna kohezija osiguraće se kombinovanjem postojećih politika rasta sa inkluzivnim politikama osmišljenim da pospeše pristup obrazovanju, zapošljavanju, socijalnim i zdravstvenim službama.
Društveno-ekonomski razvoj izuzetno zavisi od kvaliteta infrastrukture u saobraćaju, zaštite životne sredine, energetike i informacionih i komunikacionih tehnologija (IKT). Ekonomski razvoj zavisi od snažnog sektora saobraćaja koji je od suštinske važnosti za razvoj konkurentnosti, boljih mogućnosti obrazovanja, poljoprivredne proizvodnje i plasmana proizvoda na tržište. Republika Srbija posvećena je osiguranju usluga transporta u skladu sa standardima EU i principima najbolje prakse, čime će se omogućiti nesmetan tok robe i kretanje ljudi. Sektor životne sredine i klimatskih promena mora da rešava probleme zagađenja i da se pripremi za pristupne pregovore o „direktivama koje se izuzetno oslanjaju na ulaganja“ radi ispunjenja standarda EU kroz jačanje administrativnih kapaciteta i dalja ulaganja u infrastrukturu. Siguran i pouzdan dotok energije i energenata preduslov je za unapređenje životnog standarda domaćinstava i ekonomske aktivnosti. Nacionalni prioriteti uključuju osiguranje da se energija krajnjim korisnicima dostavlja po minimalnim cenama, da se vrše ulaganja u energetsku infrastrukturu i da su osigurana neophodna ulaganja radi integracije nacionalnog tržišta na objedinjeno energetsko tržište Evrope putem trans-evropskih mreža. Osim toga, Vlada je utvrdila da su i energetska efikasnost i obnovljivi izvori energije od ključne važnosti za održivi razvoj u energetskom sektoru. Razvoj IKT i podrška tehnološkim inovacijama unaprediće kapacitet ljudi za komunikaciju, rad i učenje, i posledično dovesti do unapređenja kvaliteta života ostvareno kroz porast znanja, unapređenu kreativnost i puno učešće u društvenom i privrednom životu.
U toj oblasti, prema odeljku B ovog dokumenta (poglavlja 4-9), očekuje se da će međunarodna finansijska pomoć biti usmerena na mere u okviru sledećih sektora:
Konkurentnost –finansijski instrumenti za mala i srednja preduzeća, savremena infrastruktura koja podržava poslovne usluge, primenjene istraživačke delatnosti, obezbeđivanje niza inovativnih usluga, javnih politika i pratećeg zakonodavstva zasnovanih na odgovarajućem istraživanju problema u radu privrede u Republici Srbiji, stvaranje institucionalnog okvira osmišljenog da osigura odgovarajuću primenu i pružanje usluga podrške preduzećima. Nacionalni cilj u okviru ovog sektora jeste povećanje konkurentnosti i inovativnosti preduzeća u okviru funkcionalne tržišne ekonomije.
Energetika –električna energija, nafta, gas, energetska efikasnost, obnovljivi izvori energije, rudarstvo i sigurnost ponude, uz opšti cilj projektovan za 2020. godinu. Nacionalni cilj u okviru ovog sektora jeste integrisanje u evropska energetska tržišta ostvarivanjem bezbedne, sigurne, pouzdane i kvalitetne ponude energetike i energetskih izvora, prateći principe održivog razvoja.
Životna sredina i klimatske promene – obuhvata horizontalne zahteve (Procena uticaja na životnu sredinu, strateška procena uticaja na životnu sredinu, učešće javnosti itd.), kvalitet vazduha, upravljanje otpadom, kvalitet voda, zaštitu prirode, sprečavanje i kontrolu industrijskog zagađenja, hemikalije, buku, klimatske promene. Nacionalni cilj u okviru ovog sektora jeste unapređenje kvaliteta životne sredine putem usklađivanja politika i regulatornih mehanizama sa pravnim tekovinama EU u oblasti životne sredine; integracija politike zaštite životne sredine sa ekonomskom i politikom drugih sektora; odgovornije upravljanje prirodnim resursima i razvoj infrastrukture za životnu sredinu.
Saobraćaj –železnički i drumski transport, transport na unutrašnjim vodama, civilno vazduhoplovstvo i intermodalni transport. Nacionalni cilj u okviru ovog sektora jeste da se obezbede efikasne, kvalitetne, pouzdane i održive usluge koje doprinose sveobuhvatnom i sigurnom sistemu transporta u Republici Srbiji kao integralnom delu Trans-evropske mreže za transport.
Ljudski resursi i društveni razvoj –zapošljavanje, pitanja tržišta rada, obrazovanje, socijalno uključivanje, zdravlje i mladi. Nacionalni cilj u okviru ovog sektora jeste doprinos pametnom, održivom i inkluzivnom rastu koji nudi više mogućnosti za ostvarivanje boljeg životnog standarda, kao i smanjenje jaza između potreba privrede i proizvoda prosvete
Poljoprivreda i ruralni razvoj –poljoprivredna proizvodnja, šumarstvo, ribarstvo, bezbednost namirnica, zdravlje životinja, kao i održivi ruralni razvoj. Nacionalni cilj u okviru ovog sektora jeste ostvarivanje održivog i konkurentnog poljoprivrednog sektora koji poštuje visok kvalitet životne sredine i standarde bezbednosti namirnica, osiguravajući u isto vreme unapređen kvalitet života u ruralnim područjima.
Prema odeljku B ovog dokumenta (poglavlja 10 i 11), očekuje se da će u ovim oblastima međunarodna finansijska pomoć biti usmerena na mere u okviru sledećih tematskih oblasti:
Kultura –savremena umetnost i kultura, kreativna industrija, kulturno nasleđe, interkulturalni dijalog, ljudska i građanska prava, kulturni turizam, kao i kulturu i privredu. Nacionalni cilj u okviru ove tematske oblasti jeste puno ostvarenje profesionalnih standarda EU u sprovođenju opšte kulturne politike usmerene na zaštitu javnog interesa, slobode izražavanja, kulturnih identiteta, socijalne kohezije i regionalnog razvoja.
Mediji – mediji i prelaz na digitalno emitovanje. Nacionalni cilj u okviru ove tematske oblasti jeste osiguranje potpunog ostvarenja profesionalnih standarda EU u domenu audio-vizuelnih usluga, usmereno na zaštitu demokratskih vrednosti, vladavine prava, slobode izražavanja i informisanja, kulturnih identiteta, javnog interesa, socijalne kohezije i regionalnog razvoja.
Osim toga, napominjemo da se tematska oblast koja pokriva civilno društvo  smatra za multidisciplinarnu temu za svih devet sektora. Nacionalni cilj u okviru ove tematske oblasti jeste osiguranje aktivnog učešća OCD u definisanju javnih politika.
Veze unutar Zapadnog Balkana i makro-regiona
Ovaj dokument usmeren je na određene aspekte u okviru kojih je važno gajiti saradnju između zemalja Zapadnog Balkana i makro-regiona radi ostvarivanja napretka. Uticaj ekonomske krize osetio se na čitavom Zapadnom Balkanu, koji je upao u recesiju, odnosno vratio se u uslove nedovoljnog stepena konkurentnosti, prihoda, ulaganja i sve veće nezaposlenosti. Unapređenje društveno-ekonomskog razvoja Zapadnog Balkana može se osigurati kroz sprovođenje dobro ciljanih zajedničkih aktivnosti. U pojedinim sektorima prekogranična i trans-nacionalna priroda brojnih aktivnosti zahtevaće snažnu saradnju nadležnih organa u okviru Zapadnog Balkana i država članica EU.
Jedinstveni status reke Dunav i njenog priobalja zahteva međunarodnu saradnju i koordinaciju, unutar i van EU. Zbog toga su 13. aprila 2011. godine države članice podržale Strategiju EU za Dunavski region (Dunavsku strategiju), koju je predložila Evropska komisija. U skladu sa Dunavskom strategijom, „do 2020. godine svi građani regiona trebalo bi da imaju bolje izglede za visoko obrazovanje, zapošljavanje i prosperitet u svom području. Strategija bi trebalo da ovo područje pretvori u pravi region 21. veka, siguran i pouzdan, i jedan od najatraktivnijih u Evropi“. Ova strategija izgrađena je na osnovu „stubova“ saradnje (1. Povezivanje regiona Dunava; 2. Zaštita životne sredine u regionu Dunava; 3. Izgradnja prosperiteta u regionu Dunava i 4. Jačanje regiona Dunava), koji se potom dalje razrađuju u prioritete (zadatke) kroz Akcioni plan.
Osim toga, očekuje se da će do kraja 2013. godine biti usvojena od strane EK strategija Jugoistočne Evrope 2020, odnosno do kraja 2014. godine biti usvojena na Ministarskoj konferenciji Investicionog komiteta Jugoistočne Evrope Strategija EU za Jadranski i Jonski region. Obe strategije biće usmerene na ograničen broj tematskih stubova i prioriteta.
Od programa prekogranične i trans-nacionalne saradnje u novoj finansijskoj perspektivi 2014-2020. godine zahteva se da imaju jači strateški i usmeren pristup. Zemlje koje učestvuju moraće da se usredsrede na ograničen broj tematskih ciljeva/prioriteta među onima koje je utvrdila EK. U tom pogledu, tematski ciljevi koji važe za sve programe Evropskog fonda za regionalni razvoj za prekograničnu saradnju i trans-nacionalne programe jesu sledeći:
TC1: Jačanje istraživanja, tehnološkog razvoja i inovacija; 
TC2: Unapređenje pristupa, kao i korišćenja i kvaliteta informacionih i komunikacionih tehnologija; 
TC3: Unapređenje konkurentnosti malih i srednjih preduzeća; 
TC4: Podrška za prelazak na privredu sa malim karbonskim otiskom u svim sektorima; 
TC5: Promovisanje prilagođavanja na klimatske promene, sprečavanje rizika i upravljanje; 
TC6: Zaštita životne sredine i promovisanje efikasnog korišćenja resursa; 
TC7: Unapređenje održivog transporta i uklanjanje uskih grla u ključnoj mrežnoj infrastrukturi; 
TC8: Unapređenje zapošljavanja i podrška za pokretljivost radne snage; 
TC9: Unapređenje socijalnog uključivanja i borba protiv siromaštva; 
TC10: Ulaganje u obrazovanje, veštine i celoživotno učenje; 
TC11: Unapređenje institucionalnih kapaciteta i efikasna javna uprava.

U okviru IPA II komponente prekogranične saradnje duž granica unutar Zapadnog Balkana za sve IPA-IPA programe i programe sa državama članicama važiće sledećih 8 IPA tematskih prioriteta : 
TP 1: Unapređenje zapošljavanja, pokretljivosti radne snage i socijalnog uključivanja;
TP 2: Zaštita životne sredine i promovisanje prilagođavanja na klimatske promene i sprečavanje rizika; 
TP 3: Promovisanje održivog transporta i unapređenje javne infrastrukture;
TP 4: Podsticanje turizma i kulturno nasleđe;
TP 5: Ulaganje u mlade i obrazovanje; 
TP 6: Unapređenje upravljanja, planiranja i izgradnje administrativnih kapaciteta na lokalnom i regionalnom nivou; 
TP 7: Unapređenje konkurentnosti, poslovanje i razvoj MSP, trgovina i ulaganja;
TP 8: Jačanje istraživanja, tehnološkog razvoja, inovacija i IKT.
A.3 EU integracije 
Nakon što je odobren status zemlje kandidata u decembru 2012. godine, Evropski savet je 28. juna 2013. godine podržao zaključke i preporuke Saveta ministara da se otvore pristupni pregovori sa Republikom Srbijom i objavio da će pregovori početi najkasnije do januara 2014. godine. Početak pregovora predstavlja značajnu promenu u odnosima sa EU i u značajnoj meri će oblikovati rad javne uprave tokom narednih godina.
Važan korak u ovom procesu bilo je usvajanje u Vladi (28. februara 2013. godine) Nacionalnog plana za usvajanje pravnih tekovina EU (u daljem tekstu: NPAA) za period 2013-2016. godine. Ovaj dokument predstavlja višegodišnji program za usvajanje celokupnog zakonodavstva namenjenog sprovođenju obaveza iz SSP  i pripremu daljeg usklađivanja sa pravnim tekovinama EU. Planom se definišu razvojni i strateški ciljevi, relevantne javne politike, reforme i mere neophodne radi ostvarivanja ovih ciljeva, uzete u razmatranje prilikom pripreme NAD-a.
Osim toga, uspostavljen je detaljan plan za usklađivanje zakonodavstva i definisani su kadrovski resursi i budžetska sredstva, kao i druga sredstva neophodna za sprovođenje predviđenih zadataka. Zadaci navedeni u NPAA biće završeni do 31. decembra 2016. godine. Nakon toga će se razmotriti usvajanje novog dokumenta, u zavisnosti od napretka i rezultata ostvarenih u okviru pristupnih pregovora sa EU.
Pored toga, kao odgovor na nalaze Izveštaja EK o napretku iz 2012. godine, Republika Srbija pripremila je sveobuhvatan Akcioni plan (usvojen u decembru 2012. godine) i namerava da objavljuje periodične izveštaje o njegovom izvršenju tokom 2013. godine. Sa ciljem omogućavanja koordinacije procesa pristupanja Republike Srbije EU, osnovano je Koordinaciono telo za proces pridruživanja EU  da bi se ispitala sva pitanja i koordinisao rad ministarstava i državnih organa u ovoj oblasti. Koordinacionim telom rukovodi premijer. Ekspertska grupa Koordinacionog tela – koju predvodi direktor Kancelarije za evropske integracije, sastoji se od šefova radnih grupa za pregovore; u pitanju je glavni organ za horizontalnu koordinaciju procesa pridruživanja. Ekspertske podgrupe /35/ jesu radne grupe za pregovore kao ključni mehanizam za koordinaciju različitih oblasti pravnih tekovina EU, čija podela, nadležnosti i sastav u značajnoj meri odgovaraju poglavljima za pregovore.
Uzimajući u obzir ranija iskustva u sprovođenju Nacionalnog programa za integraciju Republike Srbije u EU za 2008-2012. godinu (NPI) , pri stepenu realizacije u periodu od 1. jula 2008. godine do 31. decembra 2012. godine od 88% (1030/1172), i s obzirom da je od 1172 planiranih mera usvojeno 1030, a od planiranih 243 zakona usvojen je 201 (predstavlja ostvarenje programa od 83%) , vredi naglasiti očekivanje da će postignuća u ovom procesu biti još veća, imajući na umu status zemlje kandidata i očekivano otvaranje procesa pregovora.
Nakon otvaranja pregovora o pridruživanju, prvi korak biće pregled zakonodavstva Republike Srbije u svetlu dodatnog usklađivanja domaćeg zakonodavstva sa pravnim tekovinama EU. Pregovori o pridruživanju vodiće daljem usklađivanju domaćeg zakonodavstva sa pravnim tekovinama EU, i označavaće dalju mobilizaciju postojećih struktura, a takođe će zahtevati uključivanje najšireg mogućeg spektra predstavnika društva da bi se pribavila podrška za ovaj izuzetno izazovan zadatak na nivou države. Iskustva drugih zemalja pokazuju da sastav (i položaj) svake od pregovaračkih grupa mora da odražava najšire moguće interese u svim oblastima. Precizna organizacija pristupnih pregovora i priprema pregovaračkih pozicija moraće da se organizuje tako da se ostvari najšira moguća podrška javnosti.
A.4 Razvojna pomoć, rezultati, principi i perspektive 
A.4.1 Vrste i iznosi međunarodne pomoći 
Međunarodna zajednica počela je da pruža pomoć Republici Srbiji u većoj meri krajem 2000. godine. U to vreme, nakon decenije izolacije i ekonomskog razaranja, zemlji je u velikoj meri bila neophodna ekonomska revitalizacija, uključujući rekonstrukciju zapostavljene infrastrukture i značajno smanjenje nivoa siromaštva. Tokom perioda 2000-2002. godine, donatorska podrška uglavnom se sastojala od humanitarne pomoći usmerene na ispunjavanje hitnih socijalnih potreba stanovništva i rešavanja neposrednih potreba, npr. obezbeđivanje podrške za uvoz električne energije i oporavak nacionalnih energetskih sistema, obezbeđivanje nedostajućih lekova, kao i rešavanje pitanja izbeglica. Međutim, od 2003. godine donatorska podrška prešla je postepeno ka pružanju razvojne pomoći za podršku strukturnim/pravnim reformama, kao i za izgradnju administrativnih i institucionalnih kapaciteta. Izraz „međunarodna pomoć“, korišćen u ovom dokumentu, pokriva obe vrste pomoći, ali se prvenstveno odnosi na razvojnu pomoć. Međunarodna pomoć obuhvata podršku bilateralnih i multilateralnih donatora, uz pomoć međunarodnih finansijskih institucija (MFI). Podrška MFI uglavnom se obezbeđuje u vidu bespovratnih sredstava i koncesionalnih zajmova. 
Procena godišnjeg iznosa međunarodne pomoći tokom perioda 2001-2012. godine prikazana je na slici 2 u daljem tekstu. Ukupno je tokom ovog jedanaestogodišnjeg perioda realizovano 8,9 milijardi evra, odnosno prosečna realizacija od 800 miliona evra godišnje. Međutim, slika 2 prikazuje da su iznosi u velikoj meri varirali od godine do godine, i da je prosečna stopa retko ostvarena u bilo kojoj pojedinačnoj godini. Početni trend, od 2001-2004. godine, predstavlja oštar pad sa početne vrednosti od 906 miliona evra tokom 2001. godine do 438 miliona evra 2004. godine, što je smanjenje od preko 50%. Brojni različiti činioci uticali su na realizaciju pomoći tokom ovog perioda; naročito su značajna politička previranja i stalne promene vlada u to vreme, uz nedovoljne administrativne i apsorpcione kapacitete, negativne globalne ekonomske trendove i nepredvidivost različitih humanitarnih kriza. Ovi činioci uticali su na alokaciju, kao i realizaciju kako bespovratnih sredstava, tako i koncesionalih zajmova, i negativno su uticali na realizaciju humanitarne pomoći tokom proteklog perioda.
Došlo je do porasta od preko 200 miliona evra u dodeljenoj međunarodnoj pomoći tokom 2005. godine, zbog hitne molbe Vlade Repblike Srbije donatorskoj zajednici za rešavanje hitnih humanitarnih kriza u zemlji tokom te godine. Kao rezultat, došlo je do značajnog porasta iznosa bespovratnih sredstava, naročito za humanitarne svrhe.
Slika 2: Procena iznosa realizovane međunarodne pomoći tokom perioda 2001-2012. godine 
 
Kao što je navedeno, međunarodna pomoć sastoji se i od bespovratnih sredstava i od koncesionalnih zajmova. Slika 3 u daljem tekstu prikazuje pregled bespovratnih sredstava naspram mekih zajmova tokom perioda 2001-2012. godine i ukazuje da je došlo do stalnog rasta učešća zajmova od 2007. godine. Potrebno je ukazati da dok se bespovratna sredstva mogu koristiti za pružanje kako humanitarne, tako i razvojne pomoći, koncesionalni zajmovi se uvek smatraju razvojnom pomoći. Došlo je do oštrog rasta razvojne pomoći nakon 2008. godine, uz rast realizacije sa 450 miliona evra tokom 2008. godine, do skoro 1,2 milijarde evra 2010. godine, što je porast od 260% (Slika 2). Analiza slike 3 pokazuje da je do ovoga došlo zbog povećanja dodele bespovratnih sredstava, kao i koncesionalnih zajmova. U pogledu zajmova, iznosi su vezani za velike infrastrukturne projekte finansirane kroz zajmove Evropske investicione banke (EIB), Svetske banke (SB), Evropske banke za obnovu i razvoj (EBRD) i Nemačke razvojne banke (KfW), a veliki skok u realizacijama za 2010. godinu (do godišnjeg maksimuma od 734 miliona evra) bio je posledica unapređenja sistema planiranja i sprovođenja međunarodne razvojne pomoći, povećanih administrativnih kapaciteta i unapređenih procedura, naročito u vezi sa međuresornom koordinacijom. Sličan je slučaj i sa bespovratnim sredstvima koja su dostigla 423 miliona evra godišnje (maksimalan iznos za period 2001-2012. godine) i najviše se pripisuje dodeli IPA sredstava EU za budžetsku podršku i pomoć za upravljanje javnim finansijama.
Tokom narednog perioda 2014-2017. godine, informacije o budućoj alokaciji međunarodne pomoći delimične su zbog toga što su podaci dostupni samo za ograničen broj donatora. Međutim, na osnovu informacija koje su ti donatori dostavili, procena ukupne nove alokacije iznosi oko 1,1 milijardi evra, odnosno 275 miliona evra godišnje (u poređenju sa 800 miliona evra tokom perioda 2001-2012. godine). Važno je naglasiti da nekoliko ključnih donatora nije moglo da dostavi podatke o proceni alokacije sredstava jer su u vreme izrade NAD-a bili u procesu pripreme novih strategija pomoći i finansijskih okvira. Ovo znači da će stvarna nova alokacija za period 2014-2017. godine biti sasvim sigurno viša od navedene procene. Međutim, uprkos tome, analiza dostupnih podataka pokazuje da će iznosi bilateralne pomoći polako opadati i da će preovlađujući izvor međunarodne bespovratne pomoći tokom ovog perioda biti EU pod IPA-2 (što uključuje nacionalnu IPA, višekorisničku IPA, prekograničnu saradnju i transnacionalne IPA programe). Osim toga, prilikom programiranja resursa MFI, relevantne institucije moraju da uzmu u obzir ograničen fiskalni prostor za buduće zajmove.
Da bi se ubrzao razvoj infrastrukture potreban za EU i pružio bolji pristup unutrašnjem tržištu i prekinula izolacija pojedinih ekonomskih „ostrva“ stvoren je program Instrument za povezivanje Evrope (Connecting Europe Facility). U pojedinim slučajevima, delovi EU koji još uvek nisu vezani na glavne elektroenergetske i gasovodne mreže, transportne i IKT mreže, zavise od ulaganja u Zapadni Balkan. Prema tome, neophodno je ukazati na neophodnost podrške realizaciji budućih projekata od zajedničkog interesa kroz pristup zemalja Zapadnog Balkana programu Pomoć za povezivanje Evrope. Pristup Zapadnog Balkana ovom instrumentu omogućio bi veći uticaj obostrano korisnog projekta EU-Zapadni Balkan u pogledu ostvarivanja kako unutrašnjih, tako i spoljašnjih ciljeva EU, i bliže bi povezao Zapadni Balkan sa EU, fizički i ekonomski.
Da rezimiramo, od 2001. godine uočljivi su sledeći trendovi u oblasti međunarodne pomoći: 
Ü	udeo humanitarne pomoći opada, i razvojna pomoć počinje da dominira u ukupnoj međunarodnoj pomoći,
Ü	udeo bespovratnih sredstava opada u korist koncesionalnih zajmova,
Ü	međunarodna pomoć postaje postepeno usmerena ka podršci strukturnim reformama i održivom društveno-ekonomskom razvoju,
Ü	ukupan iznos međunarodne pomoći smanjivaće se, a najveći izvor bespovratne pomoći biće IPA-2 programi. 
Slika 3: Procena realizacije – bespovratna sredstva naspram mekih zajmova tokom perioda 2001-2012. godine
 
A.4.2 Rezultati međunarodne pomoći 
Kao što je navedeno u prethodnom tekstu, Vlada je posvećena što efikasnijem iskorišćenju međunarodne pomoći sa ciljem podrške realizaciji nacionalne razvojne i reformske agende. Kako bi se osiguralo najefikasnije i najdelotvornije korišćenje postojeće i buduće pomoći, važno je osvrnuti se i oceniti ostvareno. Sa tim ciljem sproveden je niz ocena dosadašnje pomoći; najnoviju i najopširniju među njima finansirala je Švedska agencija za razvojnu saradnju (SIDA)  i sproveli su je nezavisni evaluatori. Ovom ocenom ispitan je učinak međunarodne pomoći iz svih izvora tokom perioda 2007-2011. godine, za svaku od sektorskih/tematskih oblasti definisanih u prethodnom NAD-u (2011-13. godine) . Obuhvat ocene pokrivao je 1.425 aktivnih projekata  (1.340 finansiranih bespovratnim sredstvima i 85 finansiranih iz koncesionalnih zajmova) sa ukupnom vrednošću od 4,2 milijarde evra, što je čini jednom od najsveobuhvatnijih ocena sprovedenih do sada u Republici Srbiji, i jednom od prvih koja ispituje sektorski pristup u Republici Srbiji.
Učinak pomoći ocenjen je u odnosu na pet standardnih kriterijuma ocene OECD/Odbora za razvojnu pomoć, odnosno: (i) relevantnost; (ii) delotvornost; (iii) efikasnost; (iv) uticaj i (v) održivost. 
Opšti zaključci SIDA ocene ukratko su opisani u daljem tekstu. Međutim, konkretni zaključci i preporuke izuzetno variraju od sektora do sektora, i predstavljeni su detaljnije u odeljku B.8 za svaki od sektora/tematskih oblasti. Odeljak B.8 takođe uključuje nalaze niza završenih i aktuelnih ocena u vezi sa određenim sektorom  koje je pokrenula Delegacija EU. 
Rezultati ocene SIDA rezimirani su u tabeli 3 u daljem tekstu.
Tabela 3: Rezime ocene međunarodne pomoći po sektorima NAD (2011-2013.)
OECD / DAC kriterijumi
Sektori NAD	Relevantnost	Delotvornost	Efikasnost	Uticaj	Održivost
Vladavina prava	Visoka	Srednja	Niža srednja	Nizak	Niska
Reforma javne uprave	Veoma visoka	Srednja	Niža srednja	Veoma nizak	Niska
Civilno društvo, mediji i kultura	Visoka		Visoka	Niži srednji	Niža srednja
Konkurentnost	Visoka	Visoka	Visoka	Nizak	Srednja
Razvoj ljudskih resursa	Veoma visoka	Srednja	Srednja	Nizak	Niska
Poljoprivreda i ruralni razvoj	Visoka	Srednja	Niska	Nizak	Niža srednja
Saobraćaj	Visoka	Srednja	Niska	Nizak	Niska
Životna sredina i energetika	Veoma visoka	Srednje visoka	Srednja	Nizak	Niska
Opšti rezultati i zaključci za svaki od kriterijuma ocenjivanja su sledeći: 
Ü	Relevantnost – kao što je prikazano u tabeli 3, ocenom je utvrđeno da međunarodna pomoć u velikoj meri odgovara nacionalnim potrebama i da je skup podržanih projekata ocenjen kao izuzetno relevantan za potrebe Republike Srbije i usklađen kako sa nacionalnim prioritetima, tako i sa donatorskim politikama.
Jedan od razloga za to jesu izazovi sa kojima se Republika Srbija suočava, kao i zahtevi utvrđeni procesom programiranja (kako nacionalnim, tako i donatorskim) kojim je podstaknut razvoj velikog broja sektorskih strategija/ programa omogućujući da se skoro svaka vrsta inicijative za razvojnu pomoć unakrsno poveže sa ciljevima Vlade.
Ü	Delotvornost – nalazi ocene o delotvornosti pokazali su da je, u celosti, ostvaren najveći broj ciljeva intervencija, ili se za njih očekuje da se ostvare, uzimajući u obzir njihovu relativnu važnost.
Delotvornost je ocenjena na srednjem nivou u šest od osam sektora, i na visokom nivou za preostala dva sektora. Uopšteno je zaključeno da je međunarodna pomoć doprinela: (i) unapređenju nacionalnih kapaciteta i sistema; (ii) unapređenju regulatornog okvira; i (iii) jačanju administrativnih upravnih struktura. Međutim, evaluatori su ukazali da su ponekad ciljevi bili nerealistični ili da su nalazi o slabijoj delotvornosti nastali zbog propuštenih ishoda i nedovoljnog učinka u odnosu na očekivane rezultate, pri čemu je međunarodna pomoć uspela da ostvari ciljeve samo na površnom nivou (npr. usvajanje novih propisa/ zakona koji potom nisu primenjivani).
Ü	Efikasnost – iz ocene međunarodne pomoći proizašli su zaključci kako o raspodeli, tako i upravljanju resursima za realizaciju intervencija. U tom pogledu, zaključeno je da je međunarodna pomoć pretežno ocenjena na nižem do srednjem nivou (efikasnost je ocenjena na visokom nivou samo u dva sektora). Najefikasnije intervencije bile su one u kojima je Vlada koristila mešavinu različitih resursa i finansijskih izvora da bi ispunila ciljeve javnih politika.
Efikasnost je bila visoka kada je korišćena najpogodnija mešavina resursa/ulaza, što se razlikovalo od sektora do sektora, a efikasnost je zavisila i od valjanog povezivanja svrhe intervencije sa kapacitetom korisnika. Međutim, postoji niz razloga za uočene neefikasnosti, npr. (i) pojedine intervencije bile su neefikasne jer su mali iznosi finansiranja iz pomoći pregaženi mnogo višim, skrivenim administrativnim troškovima; (ii) slab kvalitet pružene tehničke pomoći; (iii) trajanje postupaka nabavke; (iv) visoka stopa promene konsultanata; (v) ponavljanje aktivnosti zbog neuspeha pri ostvarivanju početnih ciljeva; (vi) neuspeh u povezivanju intervencija međunarodne pomoći sa nacionalnim prioritetima.
Ü	Uticaj –ocenom je utvrđeno da dok je najveći broj intervencija finansiran iz međunarodne pomoći ostvario svoje specifične ciljeve, one često nisu uspevale da ostvare više (strateške) ciljeve.
Drugim rečima, pomoć može da bude delotvorna i efikasna, ali da ipak nema nikakav uticaj. Ocenom je uzeto u razmatranje da je deo međunarodne pomoći programiran na fragmentiran način i da je okruženje za razvojnu pomoć bilo nepovoljno (odnosno ekonomska kriza eskalirala je tokom perioda 2007-2011. godine). Međutim, uprkos tome ocenom je zaključeno da su izgledi za uticaj bili veoma slabi. Važno je naglasiti da uticaj nije bio ograničen na parametre pojedinačnih projekata, već podleže i dostupnosti drugih uslova van projekata. Može biti nerealno očekivati da se svi planirani uticaji ostvare kroz bilo koju intervenciju međunarodne pomoći, ali se očekuje da se postigne napredak ka ostvarivanju uticaja kroz efikasno programiranje, osmišljavanje projekata, organizaciju činilaca van projekta (npr. posvećenost partnera, postupci, budžeti, ljudski resursi, koordinacija sa drugim projektima, politička podrška) i povećane kapacitete za sprovođenje. Osim toga, neuspeh u ostvarivanju planiranog uticaja ne može da predstavlja odgovornost samo međunarodne pomoći, zbog toga što je to i posledica nedostataka korisnika, naročito slabog strateškog planiranja, nepostojanja zrelih projekata, nedovoljnih resursa i političke volje.
Ü	Održivost – uopšteno govoreći, održivost rezultata ostvarenih intervencijama međunarodne pomoći ocenjena je na niskom do srednjem nivou, uglavnom zbog nedovoljne posvećenosti vlade u pogledu ljudskih, kao i finansijskih resursa za održanje ostvarenih ishoda i rezultata.
Kako bi se ostvarile planirane reforme javnih politika uz uspešno suočavanje sa izazovima održivog nacionalnog razvoja, npr. smanjenjem dugoročne nezaposlenosti, unapređenjem trgovinskog bilansa, smanjenjem ruralnog siromaštva i odliva stanovništva sa sela (kao što je opisano u odeljku B NAD-a), postoji potreba za optimizacijom svih kapaciteta i resursa. Osnovni izazov sa kojim će se suočiti nadležni organi u Republici Srbiji pri upravljanju sredstvima međunarodne pomoći tokom perioda 2014-2020. godine „biće da rade efikasnije sa manje sredstava“. U tom pogledu, ocenom su iznete četiri glavne preporuke za unapređenje relevantnosti, delotvornosti, efikasnosti, uticaja i održivosti međunarodne razvojne pomoći:
(1)	koncentrisati i integrisati međunarodnu pomoć radi ostvarenja najvećeg mogućeg uticaja,
(2)	jačanje planiranja i koordinacije politika na centralnom nivou Vlade,
(3)	primena najdelotvornijih i najefikasnijih modaliteta zasnovanih na dogovorenim pravilima,
(4)	uspostavljanje kulture praćenja učinka i ugrađivanje sistema za praćenje i ocenjivanje u javnu upravu Republike Srbije. 
U okvirima opštih priprema institucija Republike Srbije i šire javnosti za članstvo u EU, od izuzetne je važnosti učešće Republike Srbije u EU programima i radu agencija EU. Ova mogućnost rezultat je usvajanja Okvirnog sporazuma sa EU iz 2005. godine i dostupna je nizu organizacija u Republici Srbiji, uključujući: mala i srednja preduzeća (u daljem tekstu: MSP), univerzitete, istraživačke ustanove, kulturne ustanove i OCD. Republika Srbija trenutno učestvuje u 11 EU  programa za šta se troškovi učešća („ulaznica“ za svaki od programa), u određenom broju slučajeva, plaćaju iz IPA nacionalnih i višekorisničkih programa. S obzirom na priznatu važnost ovih aktivnosti važno je analizirati efikasnost i delotvornost ove primene IPA fondova. Ova vrsta analize postavlja posebne izazove pred KEI zbog toga što, za razliku od ostalih IPA sredstava, ne postoji jasna uloga niti Delegacije EU, niti KEI u pripremi i sprovođenju programa EU. Umesto toga, generalni direktorati EK i izvršne agencije neposredno komuniciraju sa nacionalnim resornim institucijama i kontakt tačkama, dok kandidati predloge podnose neposredno odgovornim direktoratima/agencijama. Osim toga, nacionalne kontakt tačke (NKT) često ne mogu da obezbede potpune informacije o stepenu apsorpcije različitih sredstava programa EU u Republici Srbiji. Iz navedenih razloga, KEI će preduzeti odvojenu ocenu učešća u programima EU kojom će se oceniti delotvornost učešća u svakom od programa pojedinačno. Ova ocena za cilj će imati obezbeđivanje važnih informacija za NKT o radu svakog programa, kao i o kategorijama korisnika, vrstama projekata i apsorpciji sredstava, i predstavljaće osnov za odluke o učešću Republike Srbije u programima EU tokom finansijske perspektive 2014-2020. godine.
A.4.3 Principi i perspektive međunarodne pomoći 
Jasno je da postoji potreba za optimizacijom korišćenja kako nacionalnih, tako i međunarodnih resursa da bi se uspešno sprovele reforme i strateški ekonomski ciljevi, usvojili standardi EU i ubrzale evropske integracije. Priprema i potonje redovno ažuriranje NAD-a sastavni je deo napora Vlade za povećanje efikasnosti i delotvornosti primene međunarodne pomoći u izradi neophodnih reformi, putem usmeravanja prioriteta definisanih u nacionalnim strateškim dokumentima i jačanja institucionalnog vlasništva. Osim toga, ostvaren je napredak u: (i) koordinaciji reformskih procesa; (ii) boljoj artikulaciji potreba za jačanjem funkcija strateškog i operativnog planiranja u čitavoj javnoj upravi; (iii) i u ispunjavanju obaveza koje je Republika Srbija preuzela potpisivanjem Pariske deklaracije. 
U Pariskoj deklaraciji navodi se pet principa  za povećanje delotvornosti i efikasnosti međunarodne pomoći i za podršku naporima zemlje korisnice da ojača sistem rukovođenja i unapredi učinak u razvoju. Radi ostvarivanja principa Pariske deklaracije i osiguranja sveobuhvatnijeg razumevanja načina na koji veća delotvornost pomoći doprinosi ispunjavanju razvojnih ciljeva, Vlada je definisala „Plan rada na poboljšanju efektivnosti međunarodne pomoći“  koja poseduje pet specifičnih ciljeva:
(1)	unapređenje procesa planiranja i određivanja prioriteta,
(2)	bolje usklađivanje međunarodne pomoći sa nacionalnim programima,
(3)	usvajanje sektorskog pristupa u upravljanju i koordinaciji međunarodnom pomoći,
(4)	praćenje učinka međunarodne pomoći,
(5)	unapređenje predvidivosti sektorskog finansiranja.
Dosadašnji napredak u ostvarivanju ovih ciljeva prikazan je u tabeli 4 u daljem tekstu. 
Tabela 4: Ostvaren napredak u sprovođenju Plana rada na poboljšanju efektivnosti međunarodne pomoći Vlade
Specifični ciljevi	Ostvaren napredak
(1)	Unapređenje procesa planiranja u resornim ministarstvima i opšteg međusektorskog planiranja i prioritizacije u vezi sa međunarodnom pomoći.
(Pokazatelj 1 Pariske deklaracije )	KEI je odgovorna za pripremu NAD-a, kao višegodišnjeg nacionalnog planskog dokumenta kojim se definišu nacionalni prioriteti za međunarodnu pomoć. Ovaj dokument je četvrti uzastopni NAD od 2007. godine. Resorna ministarstva i drugi državni organi aktivno su uključeni u pripremu NAD-a kroz pružanje ulaznih informacija za identifikaciju nacionalnih sektorkih i međusektorskih prioriteta koji mogu da se sprovedu korišćenjem međunarodne pomoći. NAD za 2011-13. godinu bio je delimično zasnovan na sektorskom pristupu, NAD za 2014-17. godinu (ovaj dokument) u celosti je zasnovan na sektorskom pristupu. Osim toga, resorna ministarstva aktivno učestvuju u programiranju međunarodne pomoći i utvrđivanju projekata koji će biti finansirani.
Razvoj administrativnih kapaciteta u resornim ministarstvima za strateško sektorsko planiranje podržan je uvođenjem godišnjeg operativnog planiranja (GOP). Njime se uvodi funkcionalno planiranje usmereno na ciljeve, koje je povezano sa državnim budžetom, i sa učinkom koji podleže praćenju/izveštavanju na osnovu rezultata. Cilj GOP-a jeste unapređenje razvoja strategija i koordinacije javnih politika na sektorskom i međusektorskom nivou. Ostvarenje ovog cilja omogućiće usklađivanje međunarodne pomoći sa nacionalnim postupcima za planiranje i praćenje i time obezbediti čvrst osnov za dalji razvoj sektorskog pristupa u Republici Srbiji.
(2)	Bolja usklađenost projekata i programa finansiranih sredstvima međunarodne pomoći sa nacionalnim prioritetima 
(Pokazatelj 3 Pariske deklaracije  )	Dokumenti NAD pokrivaju uzastopne trogodišnje periode i koriste se kao alati za optimizovanje i usklađivanje međunarodne pomoći sa nacionalnim prioritetima kroz sveobuhvatni proces konsultacija koji uključuje kako lokalne, tako i međunarodne aktere (resorna ministarstva, lokalne samouprave, OCD, donatorsku zajednicu). Za NAD (2011-13. godine), prema podacima unetim u bazu podataka KEI (ISDACON, videti odeljak V), 84,9% i 91,3% intervencija međunarodne pomoći tokom 2011. i 2012. godine podržalo je prioritete NAD-a. U pogledu pokazatelja 3 Pariske deklaracije, važno je napomenuti da NAD odgovara dokumentima donatora za strateško planiranje, odnosno Višegodišnji indikativni dokument za planiranje (2011-2013. godine) i Strategija EK za državu korisnika (2014-20. godine).
(3)	Promovisanje međunarodne saradnje i sektorskog pristupa radi bolje usklađenosti donatorskih aktivnosti i nacionalnih prioriteta
(Pokazatelj 4 Pariske deklaracije  )	NAD 2011-13. godine i NAD 2014-17. godine daju okvir za sprovođenje sektorskog pristupa u Republici Srbiji. Izrada ovih dokumenata bila je zasnovana na intenzivnoj koordinaciji donatora, kao i koordinaciji unutar Vlade i unutar/međuresornoj koordinaciji. Radi jačanja kapaciteta ministarstava koja vode sektore za upravljanje međunarodnom pomoći, mandat IPA jedinica u ministarstvima proširen je tako da uključuje koordinaciju i upravljanje svim projektima koje finansiraju donatori.
Sektorske radne grupe (SRG) uspostavljene su 2010. godine. Glavni zadaci SRG jesu osiguranje koordinacije i saradnje između svih institucija uključenih u sektor u pogledu odgovornosti za planiranje, programiranje, praćenje/izveštavanje o međunarodnoj pomoći (operativni nivo). Uspostavljanje SRG dovelo je do unapređenja u programiranju IPA i u kvalitetu sprovođenja nacionalnih sektorskih politika i strategija.  
(4)	Uvođenje Decentralizovanog sistema upravljanja za upravljanje sredstvima EU da bi se osiguralo usmeravanje pomoći EK kroz nacionalne sisteme za upravljanje javnim finansijama i javnom nabavkom.
(Pokazatelji 5a  i 5b  Pariske deklaracije) 	Nakon usvajanja Uredbe o decentralizovanom sistemu upravljanja sredstvima razvojne pomoći EU u okviru IPA , Republika Srbija otpočela je završne faze uspostavljanja sistema. Sve neophodne strukture i radna mesta su postavljeni: Nacionalni službenik za akreditaciju, Nacionalni IPA koordinator i Tehnički sekretarijat NIPAK, Nacionalni fond, Centralna jedinica za ugovaranje i finansiranje, Jedinice za sprovođenje projekata, Nacionalni službenik  za odobravanje, Službenik za odobravanje programa, Viši programski službenici, rukovodilac operativne strukture za programe prekogranične saradnje, telo za prekograničnu saradnju i Revizorsko telo. Podnošenjem zahteva za prenos ovlašćenja i dostavljanjem akreditacionog paketa za IPA u junu 2012. godine završeno je četiri od pet faza uspostavljanja decentralizovanog upravljanja sredstvima EU. Poslednja, peta faza, odnosno provera i prenos upravnih ovlašćenja EK za upravljanje sredstvima počela je u novembru 2012. godine intervencijom EK revizora za proveru i nastavljena je u proleće 2013. godine na osnovu nacrta izveštaja o reviziji za proveru. Procenjeno vreme trajanja svih faza jeste šest do osam meseci. Prenos upravljanja nad IPA sredstvima očekuje se do kraja 2013. godine. Videti odeljak V.4 („Načini sprovođenja“). 
(5)	Unapređen stepen predvidivosti spoljnog finansiranja, sa ciljem pružanja podrške resornim ministarstvima za godišnje planiranje aktivnosti i planiranje budžeta 
(Pokazatelj 7  Pariske deklaracije)	KEI priprema „Akcioni plan za programiranje i izveštavanje o sredstvima EU i međunarodnoj pomoći“. Svrha ovog dokumenta jeste da se osigura sinhronizacija programiranja međunarodne pomoći i konkretnih vremenskih rasporeda donatora sa nacionalnim postupcima planiranja i budžetiranja. Sadrži podatke u budućim očekivanim iznosima međunarodne pomoći u ukupnom iznosu i po sektorima. Ove podatke KEI redovno pribavlja od donatorske zajednice da bi: (i) povećali predvidivost spoljnog finansiranja; (ii) unapredili nacionalno planiranje budžeta i usmerili dostupne resurse/ finansiranje (i nacionalne i međunarodne) na nacionalne prioritete. NAD takođe daje podatke o proceni novih opredeljenih sredstava međunarodne pomoći u srednjoročnoj perspektivi (tri godine), dajući osnov za pouzdano planiranje aktivnosti za resorna ministarstva.
A.5 Sektorski pristup 
Prema definiciji iz brojnih publikacija Vlade (uključujući prethodni NAD), sektorski pristup u Republici Srbiji zasnovan je na primeni i radu programa logike intervencije na nivou čitavih sektora. Usvajanje sektorskog pristupa u upravljanju međunarodnom pomoći označava prelazak sa zasebnih projekata kojima se rešavaju odvojeni (iako ponekad povezani) ciljevi, na usmereniji pristup u kojem se projekti grupišu i postavljaju u niz u okviru mera, i poseduju isti cilj, odnosno ciljeve. Dva osnovna stuba sektorskog pristupa u Republici Srbiji jesu NAD i sektorske radne grupe (SRG). Kao što je navedeno u odeljku A.1, NAD je dokument za strateško planiranje zasnovan na programskoj logici kojim se definišu konkretne mere za svaki od sektora u kontekstu nacionalnih prioriteta za društveno-ekonomski razvoj i pristupanje EU. Prioritete i mere za NAD pripremaju odgovorne sektorske institucije uz koordinaciju i vođstvo vodećih resornih ministarstava (videti u daljem tekstu) u vremenskim rokovima koje određuje KEI. Prioriteti i mere dostupni su za analizu ključnim donatorima i OCD tokom pripreme, i prilagođavaju se u skladu sa dostavljenim komentarima/predlozima. Ovaj postupak po sebi: (i) osigurava transparentnost i odgovornost; (ii) vodi usklađivanju rada donatora i (iii) dovodi do visokog stepena institucionalnog vlasništva. Ovo su principijelne prednosti sektorskog pristupa i u neposrednoj su vezi sa unapređenim izgledima za budući uticaj i održivost.
Sektorske radne grupe glavni su mehanizmi za upravljanje i koordinaciju ovog procesa planiranja (kao što je objašnjeno u odeljku C); uspostavljene su 2010. godine i aktivno su bile uključene u izradu kako aktuelnog, tako i prethodnog NAD-a (2011-13.). Ovaj vremenski okvir poklopio se sa prelaskom EK sa sistema podrške pojedinačnim zasebnim projektima na sektorski pristup koji je pokrenut tokom protekle dve godine programiranja IPA1 (2012-2013. godine). Odgovor Republike Srbije tokom prve godine sektorskog pristupa IPA bio je postepen, tako što je oko 60% (106 miliona evra) alociranih sredstava nacionalne IPA komponente I programirano putem sektorskih programa (umesto predloga projekata), što je poraslo do 86% (168 miliona evra) tokom 2013. godine. 
U principu, najveći deo pomoći obuhvaćen narednom uredbom o IPA-2 (2014-20. godine) trebalo bi da se dodeli putem sektorskih pristupa. Prema Memorandumu o objašnjenju nacrta uredbe EK o IPA-2 , IPA će biti izmenjena tako da igra ulogu u sledećoj oblasti: 
„Jačanje (su-)finansiranja dogovorenih sektorskih strategija doprinoseći ciljevima politika, umesto pojedinačnim projektima, čime se napuštaju projekti finansirani isključivo bespovratnim sredstvima i povećava udeo pomoći koja se finansira kroz podršku na sektorskom nivou“. 
U pogledu IPA-2, odluke EK kojima se utvrđuje da li su zemlje korisnice spremne za usvajanje sektorskog pristupa biće zasnovane na pet kriterijuma koji zbirno daju ocenu zrelosti sektora, i to su:
1.	definicija sektora i kvalitet nacionalnih sektorskih politika/strategija,
2.	institucionalno okruženje, vođstvo i kapacitet za sprovođenje,
3.	koordinacija sektora i donatora,
4.	praćenje sprovođenja sektorskih politika, a naročito razvoja Okvira za ocenu učinka (PAF),
5.	srednjoročne budžetske perspektive za sprovođenje sektorskih politika zasnovane na analizi budžeta sektora i raspodeli po sektorima u Srednjoročnim okvirima rashoda .
Očekuje se da će malo zemalja korisnica IPA, ako ih uopšte bude, ispuniti svih pet kriterijuma na početku IPA-2 programiranja 2014. godine. Prepoznajući ovo, postojećim smernicama Generalnog direktorata za proširenje navodi se da se time ne sprečava usvajanje sektorskih pristupa u IPA, ukoliko su ispunjena prva tri kriterijuma (koji se smatraju za suštinske) i da postoji posvećenost vlade uspostavljanju funkcionalnog Okvira za ocenu učinka i Srednjoročnog okvira rashoda tokom prvih godina programa za podršku sektorima . Ova situacija upravo odgovara aktuelnoj fazi razvoja sektorskog pristupa u Republici Srbiji. U daljem tekstu ukratko je opisan trenutni status i budući razvoj sektorskog pristupa u Republici Srbiji u odnosu na navedene kriterijume. Detaljnije informacije za svaki od kriterijuma predstavljene su u odeljcima B i C (kao što je navedeno u daljem tekstu).
Definicije sektora
Evropski savet dostavio je sledeće smernice o definicijama sektora:
„Sektor bi trebalo da definiše vlada i da je relevantan za pristupanje EU, odnosno nacionalni društveno-ekonomski razvoj. U pogledu pristupanja to znači da bi ciljevi sektorske politike trebalo da rešavaju konkretne političke, odnosno pravne, odnosno administrativne reforme koje su u proteklim izveštajima o napretku utvrđene kao neophodne za poštovanje kopenhagenških kriterijuma u datoj državi.“
Devet sektora koje je Vlada Republike Srbije odabrala za usvajanje sektorskog pristupa navedeni su u tabeli 1 (odeljak A.1) i opisani u odeljku B ovog dokumenta. Opisi dati u odeljku B prate standardni format za svaki sektor/ tematsku oblast, kao što je prikazano u tabeli 5 u daljem tekstu. Sektori su odabrani tako da njihov obuhvat pokriva reformu javnih politika od značaja za pristupanje EU (kao što je opisano u odeljcima B.3 za svaki od sektora, „Agenda EU“) i da je dovoljno širok (kao što je opisano u odeljku B.1, tabela 5) da apsorbuje i iskoristi višegodišnje sektorske programe predviđene u skladu sa IPA-2.
Tri tematske oblasti takođe su važne za nacionalni društveno-ekonomski razvoj i pristupanje EU, međutim, iz njihovog relativno ograničenog obuhvata ocenjeno je da bi se agenda reforme u ovim tematskim oblastima bolje realizovala kroz projekte, umesto višegodišnje programe. Napominjemo da će se međunarodnom pomoći u ovim oblastima takođe upravljati pod sektorskim pristupom i projekti neće biti zasebni, već će se sprovoditi u okviru mera kao deo logike intervencije koja prati logiku za sektore.
Tabela 5: Standardizovani opis sektora/tematskih oblasti u odeljku B NAD
Odeljak	Naslov /Sadržaj 
B.1	Obuhvat i kontekst sektora 
B.2	Strateški okvir
B.3	Agenda EU
B.4	Opšti ciljevi i prioriteti u sektoru (2014-20.)
B.5	Sektorske mere za sprovođenje prioriteta u sektoru 
B.6	Institucionalni okvir za sprovođenje sektorskog pristupa
B.7	Pokazatelji za merenje napretka 
B.8	Delotvornost, efikasnost i održivost pomoći
Osim toga, napominjemo da se pojedine horizontalne teme, kao što su korišćenje međunarodne pomoći za podršku pristupnim pregovorima Republike Srbije i pripremu projekata, prikazuju po sektorima, dok će se potrebe vezane za njih programirati centralnije. Ovaj dokument pokriva potrebe dijaloga Beograd-Priština. Međutim, pošto će te potrebe tek biti definisane, tretiraće se kao nealocirane mere i biće programirane sa centralne perspektive.
Sektorske strategije
U pogledu sprovođenja sektorskih pristupa putem programa za podršku sektorima, zahtevi EK jesu da postoje relevantne nacionalne strategije na nivou sektora i da su kvalitetne.
„Kvalitetni dokumenti sektorskih politika bili bi primarni osnov za pripremu IPA sektorskih programa“. 
Devet sektora i tri tematske oblasti koji čine sektorski pristup u Republici Srbiji obuhvaćeni su sveobuhvatnim okvirima sektorskih strategija koje je usvojila Vlada, i koji uključuju čitav obuhvat svakog sektora/tematske oblasti. Strateški okvir opisan u odeljku B.2 zasnovan je na ovim nacionalnim strategijama, ali pokriva i posvećenost Republike Srbije regionalnim i transnacionalnim strategijama. Nacionalne sektorske i pod-sektorske strategije navedene su u celosti u prilogu 1.
Trenutno postoji 106 strateška dokumenta u Republici Srbiji od značaja za sektore NAD-a, od toga 14 pokriva više sektora, a 92 je specifično za sektore/tematske oblasti NAD-a. Nadležni organi u Republici Srbiji prepoznaju da sve sektorske strategije nisu istog kvaliteta i da mnogima među njima može biti potrebno značajno unapređenje, naročito u pogledu administrativnog uređenja, institucionalnih odgovornosti i vremenskih okvira za sprovođenje. Kancelarija za evropske integracije, uz podršku tehničke pomoći EU , trenutno preduzima ocenu kvaliteta sektorskih strategija sa ciljem utvrđivanja onih kojima je potrebno unapređenje ili koje su suvišne. Razvijeno je sedam referentnih pokazatelja za ovu ocenu, i od strategija se očekuje da ih ispune da bi njihov kvalitet bio ocenjen kao prihvatljiv. Ovih sedam referentnih pokazatelja prikazani su u tabeli 6 u daljem tekstu.
Tabela 6: Procesni pokazatelji za ocenu kvaliteta sektorskih strategija
Procesni pokazatelji	Opis
Jasno utvrđen obuhvat	Obuhvat strategija treba da bude jasan, opisujući veze ka drugim strategijama koje su od značaja ili su međuzavisne. Strategija bi trebalo da se poziva na postojeće zakone, obaveze, institucije i zainteresovane strane.
Analiza polaznih vrednosti
	Strategija bi trebalo da je zasnovana na čvrstim dokazima, kojima se objašnjavaju problemi i potrebe koje strategija namerava da reši. Kvantitativne i kvalitativne informacije trebalo bi kombinovati sa informisanim tumačenjem. Statistički podaci trebalo bi da su najažurniji i kvalifikovani po definicijama i izvorima. Trendovi i obrasci treba da su ocenjeni i smešteni u kontekst širih društveno-ekonomskih činilaca.
Dugoročna vizija i ciljevi	Strategije bi trebalo da se bave srednje-do-dugoročnim horizontima planiranja. Dokumenti treba da artikulišu ostvarivu viziju željenog budućeg stanja u sektoru po završetku perioda, a ciljevi bi trebalo da se usmere na ishode za korisnike sektora.
Projektovanje mera
	Strategija treba da uključuje: (i) lekcije iz ranije prakse, uključujući intervencije koje će se nadograditi i greške iz kojih se uči; (ii) poređenje različitih opcija zbog verovatnih troškova i posledica; (iii) analizu osnovnih pretpostavki, preduslova i rizika koji utiču na izglede za mere.
Prioritizovano planiranje akcija	Strategije uključuju teške odluke u korišćenju resursa i intervencija koje je potrebno prioritizovati i postaviti u niz u vidu plana sprovođenja kojim se za svaku meru navodi odgovorna institucija, vremenski okvir, troškovi/budžet i izvor finansiranja, kao i pokazatelji.
Praćenje
	Ostvarivanje očekivanih ishoda znači jasno navođenje smera kretanja, krajnjeg cilja i faza za merenje napretka. Ovo zahteva valjano osmišljene (SMART) postavljene pokazatelje učinka/uticaja za meru/ prioritetne ciljeve i sprovođenje sistema za praćenje kojim se mere.
Zajedničko vlasništvo
	Strategije bi trebalo da su opšteprihvaćene među donosiocima javnih politika i stranama na koje utiču. Cilj bi trebalo da bude izgradnja konsenzusa oko rešenja koja prevazilaze političke granice. Trebalo bi se o njima konsultovati sa zainteresovanim stranama među državnim organima, društveno-ekonomskim partnerima i civilnim društvom.
Neophodno je da sve buduće strategije Vlade prate ovih sedam referentnih tačaka, kao i da se odredi unapred da li dokument treba da bude donet u vidu strategije Vlade, akcionog plana ili plana rada ministarstva u određenoj oblasti. 


Institucionalno okruženje i vođstvo 
Sektorski institucionalni okviri predstavljeni su u odeljku B.6 za svaki od sektora/tematskih oblasti. Informacije predstavljene u ovim odeljcima zasnovane su na detaljnom mapiranju svih institucija uključenih u upravljanje sektorom na osnovu njihovog zakonskog mandata i odgovornosti za formulisanje i sprovođenje sektorskih politika. Odeljak B.6 takođe prikazuje sastav sektorskih radnih grupa (SRG) i utvrđuje vodeće institucije za svaki od sektora. Vodeće institucije sektora odgovorne su za koordinaciju relevantnih institucija pri donošenju sektorskih politika, sprovođenju, praćenju i izveštavanju. Blisko sarađuju sa KEI i vodećim donatorima u koordinaciji rada SRG. Vodeće institucije sektora NAD navedene su u daljem tekstu u tabeli 7. Uloge i odgovornosti vodećih sektorskih institucija detaljnije su opisane u odeljku C.3 („Vodeće sektorske institucije“).
Tabela 7: Vodeće institucije sektora NAD
Sektor NAD	Vodeća institucija
Pravda	Ministarstvo nadležno za oblast pravosuđa
Unutrašnji poslovi	Ministarstvo nadležno za oblast unutrašnjih poslova
Reforma javne uprave	Ministarstvo nadležno za oblast državne uprave
Konkurentnost	Ministarstvo nadležno za oblast privrede
Energetika	Ministarstvo nadležno za oblast energetike
Životna sredina i klimatske promene	Ministarstvo nadležno za oblast zaštite životne sredine
Saobraćaj	Ministarstvo nadležno za oblast saobraćaja
Ljudski resursi i socijalni razvoj	Ministarstvo nadležno za oblast zapošljavanja
Poljoprivreda i ruralni razvoj	Ministarstvo nadležno za oblast poljoprivrede
Koordinacija sektora i donatora 
Sektorske radne grupe glavni su mehanizam za koordinaciju kako sektora, tako i donatora. Kao što je opisano u prethodnom tekstu, unutrašnju koordinaciju sektorskih institucija sprovode vodeće sektorske institucije dok je opšta koordinacija odgovornost KEI. Sektorske radne grupe su valjano uspostavljene, zvanične strukture Vlade i rade po poslovnicima koje je usvojila Vlada. Sastaju se redovno, najmanje četiri puta godišnje, ali često i češće, naročito u vezi sa specifičnim zadacima kao što je izrada NAD-a, konsultacije sa predstavnicima donatora/OCD, programiranje međunarodne pomoći. Svaku SRG vodi „operativna grupa“ sačinjena od vodeće sektorske institucije, vodećeg donatora i KEI. Poslove sekretarijata SRG obavlja KEI, koja je odgovorna za efikasno funkcionisanje i koordinaciju njihovih aktivnosti. Detaljnije informacije o funkcionisanju SRG date su u odeljku C.2 („Sektorska koordinacija“).
Pored SRG, redovna koordinacija sa donatorskom zajednicom osigurava se kroz Sastanke za koordinaciju pomoći na opštem nivou. U pitanju je forum na visokom nivou između direktora i zamenika direktora KEI i visokih predstavnika donatora (ponekad uključuje i resorne ministre), koji se sastaje najmanje jednom godišnje sa glavnim ciljem da obezbedi prostor za dijalog o javnim politikama na visokom nivou, raspravu o prioritetima i programiranju međunarodne pomoći, praćenju sprovođenja na sektorskom i nacionalnom nivou.
Praćenje učinka
Osnov za uspostavljanje Okvira za ocenu učinka za svaki od sektora/tematskih oblasti dat je u odeljku B.7, u kojem se definišu pokazatelji na nivou i mera i prioriteta i formuliše sedam godišnjih ciljeva tokom perioda 2014-20. godine. Do sada postoji relativno malo iskustava sa praćenjem učinka u Republici Srbiji, pošto je ovo prvi NAD koji sadrži sektorske ciljeve, i biće neophodno revidirati pokazatelje i njihove ciljeve u svetlu praktičnih iskustava u ranim fazama perioda planiranja NAD-a, npr. krajem 2015. godine. Prema postojećim aranžmanima, podatke o praćenju dostavljaće u KEI institucije odgovorne za njihovo prikupljanje (u skladu sa odeljkom B.7). Podaci će se analizirati i pohranjivati u bazu podataka KEI (ISDACON) i koristiti za izradu redovnih izveštaja KEI o korišćenju i učinku međunarodne pomoći. 
Kao što je objašnjeno u odeljku C.4 („Načini sprovođenja“), Republika Srbija je u poslednjim fazama uspostavljanja struktura i postupaka za decentralizovano upravljanje finansijskom pomoći IPA. Očekuje se da će EK odobriti prenos ovlašćenja za upravljanje u okviru decentralizovanog sistema sa ex-ante kontrolom za IPA  komponente I i II do kraja 2013. godine. To znači da bi aranžmani za praćenje neophodni za decentralizovano upravljanje IPA fondovima trebalo da budu uspostavljeni i operativni do početka 2014. godine, odnosno na vreme da se koriste za praćenje učinka međunarodne pomoći tokom perioda planiranja koji NAD pokriva.
Prema procedurama za decentralizovani sistem upravljanja koje se uspostavljaju u Republici Srbiji, praćenje će se vršiti putem izveštaja o sprovođenju koje ispituju dve vrste odbora za praćenje: (i) „Odbor za praćenje IPA“ ’ (IPA-OP) koji nadzire  sprovođenje, napredak i učinak svih IPA komponenata koje se sprovode u Republici Srbiji; (ii) „Sektorski odbori za praćenje ’ (SOP) koji odgovaraju sektorima NAD-a za ispitivanje delotvornosti i kvaliteta sprovođenja programa i aktivnosti. Odbor IPA-OP sastaje se jednom godišnje da ispita izveštaje koje dostavljaju SOP i sektorski koordinator. Prema Uredbi o IPA, IPA-OP mora: „da se zadovolji u pogledu opšte delotvornosti, kvaliteta i koherentnosti sprovođenja svih programa i aktivnosti ka ispunjavanju ciljeva utvrđenih sporazumima o finansiranju, kao i u višegodišnjim indikativnim planskim dokumentima“. Odbori SOP sastaju se dva puta godišnje da ispitaju izveštaje koje podnose operativne strukture i izveštavaju IPA-OP o ostvarenom napretku u sprovođenju programa, po prioritetima, merama i aktivnostima.
Tehnički posmatrano, ovi aranžmani za nadzor važe samo za pomoć programiranu pod Uredbom o IPA (2007-13. godine). Međutim, da bi se izbeglo potencijalno preklapanje i neefikasnost u radu paralelnih sistema za praćenje, verovatno je da će se odbori za DSU koristiti i za praćenje sve međunarodne pomoći. U tom kontekstu važno je napomenuti da se prema postojećim poslovnicima SRG planira da sastav SRG i SOP bude isti.
Srednjoročni okvir rashoda 
Dok je Srednjoročni okvir rashoda deo postojećeg procesa fiskalne strategije, određuje se na nivou budžetskih korisnika i ne može se neposredno izmeniti u sektorske okvire. Međutim, kao što je objašnjeno u odeljku B.3.1 (Obuhvat sektora javne uprave), nedavno usvojeni propisi zahtevaju spajanje strateškog planiranja javnih politika sa budžetskim procesom u okviru Vlade i Narodne skupštine. Ovim će se uključiti obavezno trogodišnje planiranje budžeta i uvođenje programskog budžetiranja do 2015. godine. Planira se da srednjoročni okviri rashoda za sektore budu razvijeni uz budžetiranje programa. Kako bi to bilo izvodljivo, biće neophodno osigurati uzajamnu vezu između budžetskih programa i sektora NAD-a. U toku su diskusije između KEI i Ministarstva finansija po ovom pitanju, i očekuje se uspostavljanje sektorskih srednjoročnih okvira rashoda do kraja perioda planiranja koji NAD pokriva, odnosno do 2016-17. godine.
 

ODELjAK B: SEKTORI I TEMATSKE OBLASTI
B1 SEKTOR PRAVDE
B1.1. Obuhvat i kontekst sektora 
Sektor pravde obuhvata pravosuđe, sprečavanje i suzbijanje korupcije, kao i podršku zaštiti ljudskih i manjinskih prava. 
Reforma pravosuđa u Republici Srbiji otpočela je 2006. godine usvajanjem Nacionalne strategije reforme pravosuđa kojom su definisani ključni principi i ciljevi reforme, zajedno sa daljom reformom sistema za izvršenje krivičnih sankcija zasnovanom na Strategiji za reformu sistema izvršenja krivičnih sankcija. Prema oceni ispunjenosti mera ove Strategije   rezultata   uspostavljanja pravnog i institucionalnog okvira u velikoj meri su ostvareni. Međutim, samo delimično su rešena pitanja koja se odnose na pravosudnu mrežu, reizbor sudija i tužilaca, kapacitete ključnih zainteresovanih strana, procesnih zakona,  tužilačku istragu, dostupnost zakonodavstva i sudske prakse. Nova mreža sudija i tužilaca, uspostavljena 1. januara 2010. godine i sprovedeni postupak reizbora sudija i javnih tužilaca krajem  2009. godine trebalo je da dovede do: smanjenog broja zaostalih predmeta, kraćeg trajanja sudskih postupaka i nižih budžetskih troškova. Ova predviđanja nisu  u potpunosti ispunjena, te dalje unapređenje sistema zahteva nastavak reformi. U toku je  preuređenje mreže sudova i javnih tužilaštava, koje je praćeno potrebom za boljim pristupom pravdi i racionalizacijom, i koje zahteva dodatnu podršku u pravcu okončanja uređenja pravosudnog sistema Srbije. . Osim toga, predviđeno je uvođenje novih pravosudnih profesija u pravni sistem Republike Srbije (kao što su javni beležnici/notari i privatni izvršitelji), kako bi se povećala pravna sigurnost i unapredila efikasnost celokupnog g pravosudnog sistema.
Završetak prethodne faze reforme pravosuđa ukazuje da  dalji razvoj koncepta demokratije i vladavine prava zahteva nastavak unapređenja pravnog okvira, institucionalnih i stručnih kapaciteta novouspostavljenih institucija.. U pogledu nezavisnosti pravosuđa, od 1. januara 2012. godine Visoki savet sudstva i Državno veće tužilaca su preuzeli nadležnost upravljanja budžetom sudova/javnih tužilaštava. Ustavni sud Srbije je tokom 2012. godine svojim odlukama ukinuo sve odluke o odbijanju reizbora Visokog saveta sudstva i Državnog veća tužilaca koje su osporili sudije i tužioci uklonjeni sa dužnosti 2009. godine, u skladu sa postupkom reizbora, i vraćen im je prethodni status. Pravosudna akademija, koja je započela sa radom  januara 2010. godine, nastavila je sa redovnim aktivnostima organizovanja programa obuka u kojima se bavi osnovnim i aktuelnim temama u oblasti pravosuđa, borbe protiv organizovanog kriminala i korupcije, kao i zaštite ljudskih i manjinskih prava, i 2012. godine upisala je treću generaciju novih kandidata za nosioce pravosudnih funkcija.
Što se tiče efikasnosti pravosudnog sistema, procesni zakoni su unapređeni, ali Republika Srbija se još uvek suočava sa velikim brojem zaostalih predmeta, a kao što je navedeno u poslednjem Izveštaju EK o napretku  i u preporukama Venecijanske komisije, ,  potrebno je usvojiti izmene i dopune Ustava i ostvariti dodatne aktivnosti kako bi se smanjio sve veći broj zaostalih predmeta. Tokom 2012. godine uspostavljena je Komora izvršitelja, a za septembar 2014. godine predviđena je potpuna primena institucije javnih beležnika. Neophodne su dodatne sveobuhvatne aktivnosti kako bi se osiguralo uspešno uvođenje ovih profesija. Prema statističkim podacima Vrhovnog kasacionog suda,  u 2012. godini ukupan broj predmeta u radu u svim sudovima u Republici Srbiji bio je  5.315.547 , od čega je u toku iste godine primljeno  1.969.270 predmeta, a rešeno 2.156.958 predmeta.  Ukupno 3.158.400  predmeta ostalo je nerešeno. Zbog mera preduzetih za rešavanje opterećenostirada sudova, podaci pokazuju da su sudovi obradili sve primljene predmete, i da su čak rešili više predmeta od broja primljenih. Tokom 2012. godine svi sudovi primili su 11,55% manje predmeta nego u 2011. godini, i uprkos činjenici da su po završetku perioda izveštavanja imali 5,48% slučajeva manje nego 2011. godine, u poređenju sa ukupnim brojem predmeta u radu , sudovi su rešili 40,58% slučajeva, što zahteva dodatnu pažnju i podršku koherentne pravosudne mreže. Sistem profesionalnog ocenjivanja, delotvorna disciplinska  pravila i strožija kontrola integriteta prepoznata su kao ključni elementi za dalje unapređenje pravosudne efikasnosti. U pogledu kvaliteta pravde, Visoki savet sudstva i Državno veće tužilaca još uvek nisu usvojili pravila o kriterijumima, merilima i postupku za vrednovanje rada sudija i tužilaca. . Predviđena ocena rada sudija za prekršaje zaposlenih 2009. godine na trogodišnji rok još uvek  se čeka. Potreba za daljim razvojem „ispravnog karijernog sistema zasnovanog na zaslugama za sudije i tužioce“  prepoznata je u Izveštaju EK o napretku za 2012. godinu i Zajedničkom izveštaju EU o napretku Republike Srbije ka pridruživanju.  Pravosudna akademija sprovodi početnu i trajnu obuku nosilaca pravosudnih funkcija i kandidata za nosioce pravosudnih funkcija, proširujući mrežu predavača i mentora, unapređujući program obuke kroz ocenu obuka koju pruža, tehničke opremljenosti prostorija, kao i jačanjem saradnje sa nacionalnim i međunarodnim institucijama i organizacijama. Uprava za izvršenje krivičnih sankcija kontinuirano sprovodi aktivnosti u vezi sa proširenjem kapaciteta zbog preopterećenosti  zatvorskih objekata, koja je smanjena za oko 10% tokom 2012. godine izgradnjom novog zatvorskog objekta. Alternativno rešavanje sporova nedovoljno se sprovodi. Do kraja 2013. godine očekuje se da bude usvojen  novi Zakona o medijaciji kako bi se  definisali postupci standardizacije i akreditacije osnovnih i specijalističkih programa obuke medijatora, i promovisao sistem medijacije.
Republika Srbija uspostavila je relevantni institucionalni i pravni okvir za borbu protiv korupcije. Agencija za borbu protiv korupcije ima primarno preventivne nadležnosti, ali i značajna kontrolna i nadzorna ovlašćenja, dok istraga i obrada slučajeva korupcije zahteva unapređenu koordinaciju institucija sa posebnim osvrtom na javno tužilaštva. Prema podacima dostupnim u Izveštaju o Strategiji sprečavanja i suzbijanja korupcije  u vezi sa kontrolom prijave imovine, Agencija za borbu protiv korupcije izvršila je 192 kontrole tokom 2010. godine, 513 tokom 2011. godine, i 486 tokom 2012. godine. U 2013. godini kao rezultat kontrole imovine Agencija je do septembra 2013. godine pokrenula 283 postupka i podnela ukupno 7 krivičnih prijava.  U pogledu kontrole finansiranja političkihstranaka, Agencija je podnela 39 prijave za nepodnošenje izveštaja o izbornim kampanjama i 78 prekršajnih prijava. U pogledu kontrole finansiranja izborne kampanje političkih subjekata Agencija je do 30. aprila 2013. godine podnela 176 zahteva za pokretanje prekršajnih postupaka. U 2013. godini Agencija je primila 877 predmeta u oblasti sukoba interesa što je broj jednak broju ukupno primljenih predmeta za 2012. godinu. Pokrenuto je160 postupaka po službenoj dužnosti, što je jednako zbiru postupaka po službenoj dužnosti, što je jednako zbiru postupaka po službenoj dužnosti koji su pokrenuti u 2011 i 2012. godini. Pokrenuto je135 postupaka po prijavama, što je za samo 12 postupaka manje od broja postupaka koji su po tom osnovu vođeni u toku 2011. i 2012. godine. Kako bi se javnim organima pomoglo da ispravno osmisle planove integriteta, Agencija je pripremila 69 vrsta planova integriteta i stavila ih u potpunosti na raspolaganje za 4500 institucija. Tokom 2012. godine podnete su krivične prijave protiv 139 lica Tužilaštvu za organizovani kriminal, koje je pokrenulo  istrage protiv 136 lica, podiglo optužnice protiv 81 lica za krivična dela, uključujući zloupotrebu službenog položaja, uzimanje i davanje mita – slučajevi korupcije na visokom nivou. Tokom istog perioda i za ista krivična dela izrečene su presude protiv 55 lica.  Specijalni tužilac za korupciju i organizovani kriminal pokrenuo je istrage u 115 slučajeva korupcije u 2011. godini. Ovo je uključivalo nekoliko slučajeva srednjeg do visokog nivoa. Postoji primetan porast u broju slučajeva korupcije na nižem nivou za koje je javno tužilaštvo  pokrenulo istrage u2011. godini, ali u većini takvih slučajeva sankcije su bile blage. Republika Srbija iskazuje  svoju posvećenost borbi protiv korupcije preuzimajući proaktivniji pristup istrazi i gonjenju korupcije, dok pravosuđe mora postepeno da izgradi jasnu evidenciju uspešnih osuda, uključujući tu i slučajeve na visokom nivou, naročito kada je reč o zloupotrebi javnih sredstava.
Ministarstvo nadležno za pravosuđe pripremilo je zajedno sa relevantnim zainteresovanim stranama novu Nacionalnu strategiju za borbu protiv korupcije  u cilju unapređenja politike borbe protiv  korupcije na horizontalnom nivou za period 2013-2018. godine. Istovremeno se  sprovode GREKO preporuke zajedno sa nalazima iz Analize mehanizama za sprovođenje Konvencije Ujedinjenih nacija protiv korupcije koja je u toku i koja uskoro treba da bude završena. Strategijom se uzimaju u obzir i materijalni i procesni aspekti domaćeg zakonodavstva i javnih politika. Agencija za borbu protiv korupcije pojačala je aktivnosti usmerene na prevenciju i počela je sa primenom Zakona o finansiranju političkih aktivnosti.  Tužilaštvo za organizovani kriminal počelo je sa primenom novih nadležnosti u vezi sa krivičnim delima visoke i ozbiljne korupcije. Uprkos tome, dostupni podaci pokazuju da je korupcija u Republici Srbiji još uvek rasprostranjena , a anketa koju je sprovela Kancelarija Ujedinjenih nacija za borbu protiv narkotika i kriminala u julu 2011. godine  pokazala je da u Srbiji opstaje visok stepen percepcije korupcije i političkog uticaja. Osim toga, 2012. godine Agencija za borbu protiv korupcije sprovela je istraživanje, podržano sredstvima IPA 2008, koje je pokazalo da je tokom 2011. godine 18% stanovnika Republike Srbije otkriveno pri učešću u korupciji, odnosno davanju mita. Prema analizi krivičnih dela sa elementima korupcije učinjenih na teritoriji Republike Srbije (sprovelo Ministarstvo unutrašnjih poslova Republike Srbije), broj otkrivenih krivičnih dela sa elementima korupcije neprestano raste tokom proteklih godina. Tokom 2011. godine ukupno je otkriveno 3792 krivična dela sa elementima korupcije, što je 38% više nego u šestogodišnjem periodu 2000-2005. godine (2.748). Zloupotreba službenog položaja (1.699) čini najveći broj dela korupcije. Broj otkrivenih krivičnih dela primanja i davanja mita iznosio je 152, i ukupno 3369 lica je prijavljeno. Otkrivene su dve organizovane kriminalne grupe sa ciljem korupcijskog delovanja sa ukupno 42 člana. Pokrenut je niz istraga, uključujući korupciju na visokom nivou, delimično na osnovu problematičnih slučajeva privatizacije koje je ranije utvrdio Savet za borbu protiv korupcije. U poslednjem Zajedničkom izveštaju Evropske komisije navedeno je: „... potrebno je dodatno unaprediti učinak Republike Srbije u delotvornoj istrazi, gonjenju i osuđivanju učinalaca krivičnih dela sa elementima  korupcije i organizovanog kriminala, uz obezbeđivanje dodatnih ljudskih i finansijskih resursa, uključujući oblasti zaštite svedoka, finansijskog obaveštajnog rada i gonjenja učinalaca krivičnih dela sa elementima organizovanog kriminala od strane Tužilaštva za organizovani kriminal“. 
Zaštita i promovisanje ljudskih i manjinskih prava unapređeni su razvojem nacionalnih strategija i zakonodavstva; osnivanjem institucija koje prate sprovođenje borbe protiv diskriminacije i zakona i podzakonskih akata o jednakosti, kao i jačanjem institucionalnih kapaciteta. Zakonodavni i institucionalni okvir za poštovanje ljudskih prava uspostavljen je, i sprovedene su aktivnosti za podizanje nivoa svesti koje ciljaju civilno društvo i promovišu toleranciju, borbu protiv diskriminacije i poštovanje ljudskih prava. Zakoni protiv diskriminacije uglavnom su u skladu sa standardima EU, iako je potrebno dodatno usklađivanje sa pravnim tekovinama EU, naročito u pogledu ravnopravnog tretmana i smeštaja osoba sa invaliditetom. Uopšteno, potrebno je pojačano sprovođenje postojećeg zakonskog i strateškog okvira. Nalazi Izveštaja EK o napretku za 2012. godinu ukazuju na izazove u oblasti građanskih, političkih, socijalnih, ekonomskih i kulturnih prava. Otkriveni su i prijavljeni neodgovarajući uslovi za život i zlostavljanje lica lišenih slobode (na primer, u ustanovama za mentalno zdravlje, centrima za socijalnu zaštitu i policijskim stanicama). Prava dece i mladih iz osetljivih grupa neujednačeno se štite, a inkluzivno obrazovanje još uvek nije u potpunosti razvijeno. Grupe  koje su najviše diskriminisane su Romi, osobe sa invaliditetom i LGBT populacija.
Unapređenje položaja manjina i zaštita ljudskih i građanskih prava uglavnom obuhvataju: pravnu pomoć i izgradnju kapaciteta romskih grupa, civilnog društva i institucija; akcione planove za unapređenje položaja Roma; pomoć za povećanje učešća manjina u odlučivanju i u društveno-ekonomskim procesima; jačanje mogućnosti zapošljavanja i stope zaposlenosti osetljivih grupa, između ostalog i kroz socijalnu ekonomiju. Rezultati se ostvaruju putem: trogodišnjeg programa za sprovođenje Strategije za unapređenje položaja Roma u Republici Srbiji koja se sprovodi u saradnji sa misijom OEBS u Republici Srbiji uz finansijsku podršku Švajcarske agencije za razvoj i saradnju; sprovođenja Strategije za unapređenje položaja Roma u Republici Srbiji – IPA 2012, komponenta V; programom „Sprovođenje antidiskriminatornih politika – IPA 2011“ koji se sprovodi od novembra 2012. godine do novembra 2014. godine u okviru Kancelarije za ljudska i manjinska prava i kancelarije Poverenika za zaštitu ravnopravnosti; izrade Strategije za borbu protiv diskriminacije podržane projektom koji finansira Vlada Velike Britanije; programa „Borba protiv diskriminacije na osnovu seksualne orijentacije i rodnog identiteta“ sa Albanijom, Italijom, Letonijom, Crnom Gorom i Poljskom. „Stažiranje za mlade – pripadnike nacionalnih manjina u državnim ustanovama u Republici Srbiji“. Ustavna garancija pristupa pravdi postoji, ali je još uvek potrebno razviti zakonodavstvo i finansiranje za delotvoran sistem besplatne pravne pomoći.
U Izveštaju EK o napretku za 2012. godinu zaključeno je da je „ostvaren slab napredak u pogledu pravosuđa i osnovnih prava“. U Izveštaju EK o napretku ističu se sledeći nedostaci: revizija reizbora sudija i tužilaca, potreba za novom strategijom p reforme pravosuđa, zaostala pitanja u vezi sa novom Strategijom borbe protiv korupcije i akcionim planom, potreba za jačim političkim usmerenjem, delotvornija međuagencijska koordinacija i proaktivan pristup u istragama i krivičnom gonjenju učinilaca krivičnih dela sa elemntima korupcije.  Nastavljeno je sprovođenje pravnog okvira za borbu protiv korupcije . Što se tiče osnovnih prava, navodi se da zakonodavstvo postoji, a sloboda izražavanja je, uopšteno, zagarantovana. Istaknuti su sledeći nedostaci: sprovođenje medijske strategije, potreba za razvojem dodatnih mera za borbu protiv svih oblika diskriminacije, potreba za proaktivnim pristupom boljem uključivanju LGBT populacije i većem stepenu razumevanja u čitavom društvu, potreba za dodatnim naporima radi unapređenja položaja manjina, uključujući Rome, iako su već preduzeti pojedini pozitivni koraci. Što se tiče usklađivanja sa pravnim tekovinama EU u oblasti pravosuđa i osnovnih prava, Republika Srbija počela je da rešava prioritetna pitanja, dok su nedovoljni kapaciteti zaštitnika građana takođe navedeni u Izveštaju EK o napretku za 2012. godinu. 
B1.2. Strateški okvir
Nacionalni strateški okvir
Na osnovu glavnih strateških dokumenata za ovaj sektor, predstavljenih u prilogu 1, kao i sektorske i SWOT analize, utvrđeni su sledeći prioriteti: 
(i) Nezavisnost pravosuđa – Rad pravosudnih institucija i nosilaca pravosudnih funkcija je oslobođen svakog neprimerenog / nedozvoljenog uticaja ili pritiska koji bi ometali tok ostvarivanja pravde, bez obzira na njihov izvor.  . Posebnu pažnju treba obratiti na: trasparentno i nezavisno funkcionisanje pravosudnih organa u punom kapacitetu sa pojačanim analitičkim kapacitetima za strateško planiranje;  potpunu nezavisnost i transparentnost pravosuđa u vezi sa budžetskim ovlašćenjima, postupkom izbora, unapređenja i odgovornosti nosilaca pravosudnih funkcija zasnovanih na jasnim, objektivnim, transparentnim i unapred utvrđenim kriterijumima;  uvođenje karijernog sistema za nosioce  pravosudnih funkcija.
 (ii) Nepristrasnost i kvalitet pravde – propisima koji su jasni, razumljivi, određeni, lako dostupni i usklađeni, kako uzajamno, tako i sa pravnim tekovinama EU i praksom međunarodnih sudskih institucija i sa ujednačenom i dostupnom sudskom praksom. Pravosudni sistem koji osigurava ravnopravan tretman i pristup pravdi svakom pojedincu pod istim uslovima, bez diskriminacije po bilo kom osnovu, kao i jednake mogućnosti zaštite i ostvarivanjasvojih prava i interesa. Potrebno je obratiti posebnu pažnju na: standarde profesionalne etike i integriteta pravosuđa, transparentne mere za sprečavanje sukoba interesa, unapređenje pristupa pravdi, jedinstvenosti sudske prakse sa ciljem unapređenja predvidivosti pravosudnog sistema, unapređenja pristupa pravdi za građane – odgovarajući pristup sudskoj evidenciji i procesima, unapređeno informisanje i učešće javnosti..
 (iii) Stručnost - pravosudni sistem u kome se na sveobuhvatan/organizovan način  sprovodi stručno usavršavanje  i obuka, stiču  i usavršavaju teorijska i praktična znanja i veštine  nosilaca  i sprovodi obuka sudijskih i tužilačkih pomoćnika i pripravnika.  Nosioci pravosudnih funkcija i zaposleni u pravosuđu i predstavnici drugih pravosudnih profesija svoj posao će obavljati  profesionalno/stručno/ /odgovorno, donoseći kvalitetne odluke u razumnim vremenskim okvirima, uz uspostavljanje proaktivne i jasne komunikacije sa građanima, što će postepeno voditi podizanju nivoa poverenja građana u pravosuđe. Potrebno je posvetiti posebnu pažnju  unapređenju početne obuke u Pravosudnoj akademiji i povećanju njene važnosti u postupku izbora nosilaca pravosudnih funkcija, dok se ne ustanovi kao obavezan uslov prilikom prvog izbora na pravosudnu funkciju, kao i jačanju kapaciteta Pravosudne akademije usmerene na punu integraciju njenih aktivnosti u pravosudni sistem.
 (iv) Odgovornost pravosudnog sistema – uz mehanizam za odgovornost primenjiv na pravosudne institucije i uz kriterijume za odgovornost nosilaca pravosudnih funkcija za kvalitet, pravičnost, rezultate rada i upotrebu dodeljenihm javnih resursa. Objektivni i unapred utvrđeni kriterijumi za ocenu učinka i unapređenje nosilaca pravosudnih funkcija, jasna i transparentna pravila o disciplinskoj odgovornosti i etičkim principima omogućuju nosiocima pravosudnih funkcija da se, prvenstveno, upoznaju sa standardima koje moraju da ispunjavaju u pogledu rezultata ocene učinka, etike i discipline. Funkcionalni IT sistemi za upravljanje predmetima omogućavaju efikasno i pravovremeno praćenje svake faze postupka. Ovim sistemima se vrši i prikupljanje i objedinjavanje podataka o svim sudskim procesima, čime se obezbeđuju informacije od značaja za upravljanje i ocenjivanje učinka pravosudnog sistema.
 (v) Efikasnost pravosudnog sistema – karakteriše delotvorno upravljanje i racionalno korišćenje resursa, po predmetima se postupa i sudi u razumnim rokovima, primenjuje se zakonito propisan postupak, uz poštovanje ljudskih i manjinskih prava i sloboda, zagarantovanih kako domaćim tako i međunardonim propisima. Uspostavljanje delotvorne i efikasne mreže sudova i tužilaštava, kao i unapređenje internih procedura rada uz poboljšanje infrastrukture omogućiće ispunjavanje potreba pravosudnog sistema. Uspostavljanje elektronskog pravosuđa predstavlja novi koncept koji se odnosi na metod odgovarajućeg funkcionisanja pravosudnog sistema, u kojem su sve informacije i usluge u skladu sa propisima, dostupne svim zainteresovanim stranama u skladu sa njihovim stepenom ovlašćenja, na virtuelni način u elektronskom formatu, uz izuzetak pojedinih usluga i informacija koje mogu biti izuzete od ovog pravila na osnovu osnovanog obrazloženja. U pogledu unapređenja pravosudne efikasnosti, važno je dodatno jačanje profesije javnih beležnika koja će dovesti do unapređenja pravne sigurnosti kao i uspostavljanja delotvornog i održivog sistema za izvršenje sudskih odluka. Pošto efikasnost pravosudnog sistema ne zavisi isključivo od unutrašnje organizacije, već i od uspostavljenih mehanizama međunarodne pravosudne saradnje, neophodno je dodatno razviti međunarodnu pravosudnu saradnju. Dalji razvoj sistema izvršenja krivičnih sankcija usklađen je, uz posebnu pažnju na dalji razvoj i širu primenu alternativnih sankcija i povećane potrebe u sistemu izvršenja alternativnih mera i sankcija, uvođenje novih načina izvršenja alternativnih sankcija, obuke za nosioce pravosudnih funkcija, poverenike , policijske službenike itd, kao i uvođenje novih IKT.
 (vi) Unapređenje javne politike borbe protiv korupcije – u skladu sa opštim načelima: načelom vladavine prava, načelom „nulte tolerancije“ na korupciju, načelom odgovornosti, načelom sveobuhvatne primene mera i saradnje subjekata koji su dužni da sprovode sveobuhvatne i usklađene mere u svim oblastima, i u saradnji, načelom efikasnosti i načelom transparentnosti kao garancije javne prirode procesa usvajanja i sprovođenja odluka, kao i omogućavanja pristupa građana informacijama, u skladu sa zakonom. Prioritetne oblasti su utvrđene  po osnovu kvalitativne i kvantitativne analize pokazatelja trendova, obuhvata, oblika i drugih pitanja u vezi sa korupcijom a to su političke aktivnosti, javne finansije, privatizacija i javno-privatna partnerstva, pravosuđe, policija, prostorno planiranje i izgradnja, sistem zdravstva, obrazovanje, sport i mediji. Potrebno je obratiti posebnu pažnju na: delotvornu horizontalnu i vertikalnu saradnju i razmenu informacija između policije, tužilaca, pravosuđa, ostalih državnih organa i institucija, kontrolnih i nadzornih tela, kao i institucija EU i međunarodnih institucija i organizacija, uspostavljanje jedinstvene evidencije (baze) krivičnih dela sa elementom korupcije, zaštitu uzbunjivača, primenu proaktivnih pristupa istrazi slučajeva krivičnih dela u vezi sa korupcijom, sa razvijenim kapacitetima za sprovođenje finansijskih istraga, uključujući strategije borbe protiv korupcije u oblasti javne potrošnje i privatizacije, javnih preduzeća, zdravstva, urbanističkog i prostornog planiranja i političke korupcije.
 (vii) Delotvorna zaštita i promovisanje ljudskih prava – prioritetne oblasti na polju ljudskih i manjinskih prava ostaju u oblasti promovisanja borbe protiv diskriminacije i zaštite manjina. Sveobuhvatna Strategija borbe protiv diskriminacije za period 2013-2018. godine trenutno je u izradi, uz aktivne konsultacije sa zainteresovanim stranama. Između ostalih, prioriteti koji će se rešavati Strategijom uključuju dalje napore koje je pokrenuo Poverenik za zaštitu jednakosti: sprečavanje diskriminacije na radnom mestu uz mehanizme za praćenje i primenu; zaštitu prava lezbejki, gej, biseksualnih i transseksualnih osoba (LGBT); dalje podizanje stepena svesti zainteresovanih strana u civilnom sektoru protiv svih vidova diskriminacije, nasilja i kršenja ljudskih prava. Takođe je potrebno obratiti pažnju na utvrđivanje, kažnjavanje, eliminaciju i sprečavanje zločina mržnje motivisanih osnovama kao što su etničko poreklo, vera ili seksualna orijentacija. Traga se za partnerstvom sa svim sektorima društva, kako u pogledu mera za borbu protiv diskriminacije, tako i zaštitu manjina. Osim toga, izuzetno je važno i učešće lokalnih zajednica i manjinskih i osetljivih grupa. Dalji razvoj sistema izvršenja krivičnih sankcija usmeren na dalje unapređenje uslova u kojima se sankcije izvršavaju u skladu sa savremenim trendovima u tretmanu osuđenih lica, dovešće do njihove uspešne reintegracije u društvo i smanjenja povrata, kao i daljeg razvoja brige o osuđenim licima po isteku zatvorske kazne.
Aktuelni strateški okvir za sektor i nova Nacionalna strategija pravosudne reforme za period 2013-2018. godine  (uz poziv na izradu IKT strategije i Strategije za razvoj sistema izvršenja krivičnih sankcija) i nova Nacionalna strategija za borbu protiv korupcije za period 2013-2018. godine zasnovani su na navedenim principima i prioritetima i na političkom okviru EU. Izazov u ostvarivanju ovih nacionalnih prioriteta je to da će zahtevati integraciju širokog spektra aktivnosti u u čitavom sektoru.
Da bi se pružila podrška nacionalnim strateškim ciljevima predstavljenim u prethodnom tekstu i radi usmerenja međunarodne pomoći na najhitnija pitanja, NAD postavlja sledeća dva prioriteta:
NAD prioritet 1: Unapređene pravosudniog sistema, pravna sigurnost i borba protiv korupcije predstavljaju horizontalne mere i doprinose svim sektorskim prioritetima navedenim u prethodnom tekstu.
NAD prioritet 2: Unapređene zaštite ljudskih i manjinskih prava u Republici Srbiji doprinosi prioritetu (vii).
Regionalne i transnacionalne strategije 
Strategija EU za Dunavski region u bliskoj je vezi sa nacionalnim prioritetima Republike Srbije i upućuje na širok spektar pitanja i predloženih oblasti za saradnju podeljenih u četiri stuba, među kojima stub „Jačanje Dunavskog regiona“ najbliže odgovara sektoru „Pravde“ u NAD-u. Prioritetne oblasti relevantne za sektor jesu:
•	„Jačanje institucionalnih kapaciteta i saradnje“ i
•	„Zajednički rad na promovisanju bezbednosti i rešavanju organizovanog i ozbiljnog kriminala“.
Bezbednost i vladavina prava, obezbeđivanje registra u okviru Rečnih informacionih usluga radi borbe protiv krijumčarenja i nezakonite trgovine. 
Dokumenta EU i međunarodni sporazumi u vezi sa sektorom
Evropsko partnerstvo sa Republikom Srbijom od 18. februara 2008. godine (2008/213/EK) za cilj ima „podršku naporima Republike Srbije za jačanje demokratije i vladavine prava (član 1.)“. Takođe, njime se uspostavlja niz kratkoročnih i srednjoročnih prioriteta, uključujući ključne prioritete – unapređenje rada pravosuđa, garanciju njegove nezavisnosti, odgovornosti, stručnosti i efikasnosti i osiguranje da se karijerni razvoj i zapošljavanje sudija i tužilaca zasnivaju na tehničkim i profesionalnim kriterijumima i bez političkog uticaja; jačanje borbe protiv korupcije na svim nivoima i u pogledu ljudskih prava i zaštite manjina – ispunjavanje svih obaveza nastalih iz članstva u Savetu Evrope. Sporazumom o stabilizaciji i pridruživanju (Naslov I, Opšti principi, član 2.) navodi se „Poštovanje demokratskih načela i ljudskih prava, proglašenih u Univerzalnoj deklaraciji o ljudskim pravima kao i definisanih u Evropskoj konvenciji o zaštiti ljudskih prava i osnovnih sloboda, Završnom aktu iz Helsinkija i Pariskoj povelji za novu Evropu“. Takođe, u SSP (Naslov VII, Pravosuđe, sloboda i bezbednost, član 80. – Jačanje institucija i vladavine prava) navodi se  „Strane će posebnu važnost dati konsolidovanju vladavine prava i jačanju institucija na svim nivoima u oblasti uprave uopšte, a naročito  sprovođenju zakona i organizacija i funkcionisanje pravosuđa. Saradnja će naročito biti usredsređena na jačanje nezavisnosti sudstva i poboljšanje njegove efikasnosti, poboljšanje rada policije i drugih organa za sprovođenje zakona, obezbeđivanje odgovarajuće obuke i borbu protiv korupcije i organizovanog kriminala“. Republika Srbija potpisnica je brojnih međunarodnih i regionalnih konvencija relevantnih za jačanje pravosuđa, zaštitu ljudskih prava i mehanizme prevencije, od uticaja na politiku borbe protiv korupcije. U pogledu pravosuđa, Republika Srbija prati Konvencije i preporuke UN i Saveta Evrope  naročito zaključke Evropske komisije za efikasnost pravosuđa u izveštajima o oceni pravosudnih sistema Evrope i poštuje njihove zaključke u skladu sa evropskim standardima u pogledu integriteta, efikasnosti i kvaliteta pravosuđa.
B1.3. Agenda EU
Evropa 2020 predstavlja strategiju za pametan, održivi i inkluzivan rast. Relevantna ključna inicijativa jeste Evropska platforma protiv siromaštva i socijalnog isključivanja, kojom se naglašava potreba za bliskom integracijom socijalnog uključivanja i borbe protiv diskriminacije, i bavi se, između ostalog, pitanjima zaštite ljudskih prava i politike borbe protiv diskriminacije, naročito u pogledu rodne ravnopravnosti, romskog stanovništva, kao i lica sa invaliditetom i smetnjama sa mentalnim zdravljem. Ostale relevantne politike jesu Okvir EU za Nacionalnu strategiju za integraciju Roma do 2020. godine, Strategija za jednakost muškaraca i žena (2010-2015. godine), Evropska strategija za osobe sa invaliditetom za period 2010-2020. godine. Javne politike EU u oblasti pravosuđa, osnovnih prava, građanskog statusa i jednakosti zasnovane su na osnovnim vrednostima i principima EU, kao što su demokratija, sloboda, tolerancija, nediskriminacija i vladavina prava. Osnovni dokument jeste Evropska konvencija o ljudskim pravima i osnovnim slobodama, uz prateće rezolucije i preporuke. Osim toga, potrebno je razvijati pravosuđe koje valjano funkcioniše, u kojem su uklonjene prepreke u prekograničnim pravosudnim postupcima i pristupu pravdi u prekograničnim situacijama, kao ključni element za podršku i promovisanje specifičnih ciljeva i ključnih inicijativa strategije Evropa 2020.
Veza sa NPAA: 
23. Pravosuđe i osnovna prava 
Uspostavljanje nezavisnog, pouzdanog i efikasnog pravosuđa od izuzetne je važnosti i prepoznato je u okviru pravnih tekovina EU. Prvenstveno zahteva dovoljne ljudske resurse i obučeno osoblje, odgovarajuću i savremenu opremu, ubrzavanje sudskih postupaka, smanjenje broja nerešenih predmeta kako bi se izbegla nepotrebna odlaganja, mere, institucije i kapacitete za osiguranje izvršenja presuda, kao i postupke za osiguranje etičkog ponašanja u pravosuđu i delotvornog pristupa pravdi. Jačanjem Evropskog pravosudnog područja, EU između ostalog za cilj ima i zaštitu  privrede od organizovanog kriminala jačanjem delotvornosti sistema za oduzimanje imovine stečen krivičnim delom u okviru EU. Napredak u ovoj oblasti doprinosi ostvarenju ciljeva strategije Evropa 2020, a politika „Pravosuđe za rast“ usvojena je uvođenjem tabele rezultata za merenje učinka nacionalnog pravosudnog sistema države članice i uticaja na ekonomski rast i ekonomske politike. Stokholmskim programom (2010-2014. godine ) i predlogom nove Uredbe o programu pravosuđa za 2014-2020. godinu, EU je potvrdila posvećenost osiguranju sistema pravosuđa unutar svojih država članica,  zaštitu građanskih prava osiguranjem ispravne, koherentne i usklađene primene zakona Zajednice u čitavoj EU.
Kopenhagenški politički kriterijumi koje je Evropski savet ustanovio 1993. godine, i novi pristup koji je uveo Evropski savet 2011. godine u pogledu poglavlja o pravosuđu i osnovnim pravima i pravdi, slobodi i bezbednosti, potvrdili su značajnu ulogu pravosudnih politika za pridruživanje EU.
Republika Srbija ponovila je svoju posvećenost jačanju nezavisnosti, transparentnosti, odgovornosti i unapređenju efikasnosti pravosudnog sistema. Značaj regionalnih inicijativa pokazao se kao ključni faktor pri ostvarivanju ciljeva i prioriteta u ovom sektoru, i dovešće do aktivnog učešća u postojećim inicijativama, kao što su Regionalna inicijativa za borbu protiv korupcije, kao i pokretanje inicijativa pripremljenih po uzoru na EU (uspostavljanje Regionalnog naloga za hapšenje), usmerenih ka unapređenju pravosudne saradnje.
Usvajanje Saveta za pravosuđe i unutrašnje poslove(14. april 2005. godine)  Saopštenja Komisije o sveobuhvatnoj javnoj politici EU protiv korupcije (Brisel, 28.5.2003. KOM (2003) 317konačni) obuhvata 10 principa za unapređenje borbe protiv korupcije u zemljama u fazi pristupanja, zemljama kandidatima i ostalim trećim zemljama. Mere borbe protiv korupcije u državama članicama EU uključene su u Stokholmski program , Krivičnopravnu konvenciju Saveta Evrope o korupciji, njenom dodatnom protokolu, Građanskopravnoj Konvenciji o korupciji, Konvenciji Ujedinjenih nacija protiv korupcije (koju je EU odobrila 2008. godine). Najsveobuhvatniji postojeći instrument od značaja za EU jeste Grupa država protiv korupcije Saveta Evrope (GREKO). Kao država članica GREKO odbora Saveta Evrope, Republika Srbija uskladila je zakonodavstvo sa državama članicama GREKO sa Krivičnopravnom konvencijom o korupciji, njenim dodatim protokolom, Građanskopravnom konvencijom o korupciji i u oblasti finansiranja političkih stranaka.
U skladu sa članom 21. Povelje o osnovnim pravima EU, zabranjena je diskriminacija pripadnika nacionalnih manjina. Član 1. Okvirne konvencije za zaštitu nacionalnih manjina potvrđuje da ljudska prava uključuju manjinska prava. Ova poslednja uključuju pravo na nediskriminisanje lica koja pripadaju nacionalnoj manjini; slobodu udruživanja, okupljanja, izražavanja; slobodu veroispovesti; slobodu korišćenja sopstvenog jezika; kao i delotvorno učestvovanje u javnim poslovima. Mere protiv rasizma i ksenofobije pokrivaju oblasti kao što su antisemitizam, islamofobija ili mržnja protiv Roma. Važnost sprečavanja i borbe protiv ovih fenomena naglašava se u članu 2. Ugovora o Evropskoj uniji. Nakon stupanja na snagu Lisabonskog sporazuma, od ključnog je značaja brzo pristupanje Zajednice Evropskoj konvenciji za zaštitu ljudskih prava i osnovnih sloboda. Ovim će se učvrstiti obaveza Zajednice, uključujući i njene institucije, da osigura da se u svim oblastima aktivno unapređuju osnovna prava i slobode. Precedentno pravo Suda pravde Evropske unije i Evropskog suda za ljudska prava moći će da se razvijajačajući stvaranje jedinstvenog evropskog sistema osnovnih i ljudskih prava koje je zasnovano na Evropskoj konvenciji kao i na pravima utvrđenim u Povelji o osnovnim pravima Evropske unije. Evropska pravila i preporuke za zatvore su praćena reformom zatvorskog sistema, uključujući i Preporuku za Evropska zatvorska pravila   koja se odnose i na Preporuku o evropskom etičkom kodeksu za zaposlene u zatvorima . U skladu sa NPAA, od Republike Srbije očekuje se da ispuni očekivanja (mere) tokom narednog perioda 2014-2016. godine u vezi sa usvajanjem i podnošenjem nacionalnih izveštaja o sprovođenju međunarodnih sporazuma u oblasti ljudskih i manjinskih prava. U tom pogledu, Republika Srbija usvojila je mere u skladu sa prioritetima definisanim u NPAA i uskladila ih je sa Evropskom konvencijom o ljudskim pravima i osnovnim slobodama  i dodatnim protokolima, Poveljom o osnovnim pravima Evropske unije, Konvencijom UN o eliminaciji svih vidova rasne diskriminacije (CERD), Evropskom konvencijom o sprečavanju mučenja i nehumanog ili ponižavajućeg ophođenja ili kažnjavanja, Deklaracijom UN o eliminaciji svih oblika nasilja nad ženama.
24. Poglavlje pravde, slobode i bezbednosti 
Pravosudna saradnja u okviru Evropskog područja pravde nastavlja sa jačanjem odgovarajućih struktura za saradnju među državama članicama po osnovu EU instrumenata , kao što je revizija Uredbe Brisel I i predložena Uredba o prekograničnom povraćaju duga. Na ovaj način će se doprineti smanjenju troškova poslovanja u skladu sa ciljevima inicijative Evropa 2020, kao i međunarodnim i regionalnim konvencijama o pravosudnoj saradnji u krivičnim i građanskim stvarnima uključenim u pravne tekovine EU, kao što su Evropska konvencija o uzajamnoj pomoći u krivičnim stvarima sa dodatnim protokolima, uključujući dalji napredak u neposrednom prenosu zahteva, imenovanju kontakt organa za saradnju, administrativnim prestupima, spontanom informisanju, zahtevima za izručenje, priznavanju i izvršenju građanskih presuda, kao i prenosu i izvršenju krivičnih presuda.
Prioriteti NPAA utvrđeni poglavljima 23. i 24. sadrže napore Republike Srbije da završi usklađivanje zakonodavstva u pravosudnom sektoru sa međunarodnim i evropskim standardima i da unapredi rad pravosudnih organa u pogledu jačanja nezavisnosti, nepristrasnosti, profesionalizma i efikasnosti pravosudnog sistema, što su sve aktivnosti sa ciljem ostvarivanja opšteg cilja – uspostavljanja demokratije i vladavine prava, unapređenja politike borbe protiv korupcije i reafirmacije unapređenja i zaštite osnovnih prava.
Prioriteti EU za IPA II biće definisani u Zajedničkom strateškom okviru (CSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B1.4. Opšti ciljevi i prioriteti u sektoru (2014-2020. godine)
Sprovedena je analiza prednosti, nedostataka, pretnja i prilika, eng. SWOT sektora pravde uz analizu situacije koja je predstavljena u prethodnim odeljcima, kako bi se utvrdili dugoročni ciljevi i srednjoročni strateški prioriteti uz realistične i ciljane mere.
Prednosti	Nedostaci
•	Usvojene nacionalne strategije za usklađivanje sa pravnim tekovinama EU, kao i drugi relevantni dokumenti.
•	Najveći broj pravnih zahteva EU uključeni u strateške dokumente države
•	Uspostavljeni mehanizmi za koordinaciju za poglavlja 23. i 24.
•	Postojanje nove Nacionalne strategije reforme pravosuđa
•	Postojanje nove Strategije za borbu protiv korupcije
•	Postojanje novog Nacrta strategije razvoja sistema izvršenja krivičnih sankcija  u Republici Srbiji
•	Postojanje sprovedenih i ažuriranih strategija o zaštiti i unapređenju ljudskih i manjinskih prava
	•	Nepostojanje jasnog, usklađenog i stabilnog institucionalnog okvira,
•	Nezadovoljavajući rezultati reizbora nosilaca pravosudnih funkcija koji su umanjili  poverenje javnosti
•	Nepostojanje sistematskih planskih dokumenata i utvrđenih javnih politika
•	Nedostatak institucionalnih kapaciteta
•	Veliko administrativno opterećenje sudija čime se smanjuje efikasnost i moral zaposlenih u pravosuđu
•	Relevantni zakoni nisu usvojeni
•	Porast opšteg broja zaostalih predmeta
•	Uvećan broj podnesaka Evropskom sudu za ljudska prava (ESLjP) iz Republike Srbije
•	Uvećan broj podnesaka Evropskom sudu za ljudska prava po osnovu povrede  prava na pravično suđenje i neizvršenje sudskih odluka
•	Nedovoljni kapaciteti novouspostavljenih institucija (VSS i DVT)
•	Nedovoljni kapaciteti insitucija za zaštitu i unapređenje ljudskih i manjinskih prava
•	Nedovoljno smanjenje preopterećenosti zatvorskih kapaciteta
•	Neadekvatna sudska i tužilačka infrastruktura  i prostor za rad
•	Neodrživost reformskih projekata zbog nedovoljno raspoloživih javnih sredstava
Prilike	Pretnje
•	Unaprediti poverenje javnosti u pravosuđe 
•	Jačanje poslovnog okruženja
•	Ubrzanje procesa pridruživanja EU
•	Dostupnost sredstava iz fondova EU i bilateralnih fondova
•	Promovisanje jasnih efekata sektora pravde na privredni razvoj Republike Srbije
•	Horizontalni uticaj na sve sektore NAD-a pružanjem efikasne pravosudne zaštite	•	Nejasna organizaciona struktura i nadležnosti relevantnih zainteresovanih strana
•	Usporavanje procesa usklađivanja sa EU
•	Nepostojanje koordinacije i kapaciteta administracije nadležne za sektor pravde
•	Nepostojanje impulsa za reforme zbog nedovoljnih rezultata reformi preduzetih tokom prethodnog perioda programiranja
•	Ekonomska recesija i smanjenje budžetskih sredstava
Kako bi odražavao navedeno i služio za usmeravanje programiranja pomoći, opšti cilj formulisan je kako sledi: Nezavisno, nepristrasno, dostupno i efikasno pravosuđe koje garantuje vladavinu prava, zaštitu i unapređenje ljudskih prava, kao i kvalitet pravde.
Sprovođenje navedenog cilja zahteva da se raspoloživi resursi koncentrišu na mere usmerene na reafirmisanje posvećenosti zemlje izgradnji poverenja u pravosudni sistem, težnje ka EU uz poštovanje obaveza koje slede iz međunarodnih sporazuma i konvencija, kao i jačanje konkurentnosti zemlje. Neophodne mere moraju da obezbede dalji razvoj i jačanje institucija radi stvaranja pravosudnog sistema koji je u stanju da štiti ljudska prava.
Prioritet 1 – Unapređenje pravosudnog sistema, pravne sigurnosti i borba protiv korupcije 
Ustanovaljen je relevantni pravni okvir koji prati i bliže određuje ustavna rešenja koja se odnose na odredbe u vezi sa pravosudnim sistemom, i sprovedene su strateške reforme za dalje jačanje pravne sigurnosti i predvidivosti, uzimajući u obzir relevantne međunarodne standarde. Reforme u ovom sektoru bile su usmerene ka uspostavljanju nezavisnih institucija i relevantnih kontrolnih organa. Prema Izveštaju EK o napretku za 2012. godinu, niz zakona stupio je na snagu sa ciljem unapređenja efikasnosti pravosuđa i primene međunarodnih standarda u nacionalnim sudovima, i ostvaren je izvestan napredak, ali uglavnom u primeni novog zakonodavstva usmerenog na unapređenje efikasnosti pravosudnog sistema. Nastavak ovih aktivnosti, unapređenje usvojenog pravnog okvira, institucionalna i profesionalna izgradnja kapaciteta novoformiranih institucija, kao i usklađivanje procesa sa evropskim integracijama tek predstoji. Takođe, racionalna organizacija pravosudne mreže preduslov je za delotvorno gonjenje i presude. Delotvorno sprovođenje pravde, uz automatizaciju postupaka i razvoj infrastrukture, omogućiće ispunjenje potreba pravosudnog sistema. Ukupan broj zaostalih predmeta u opštim i sudovima posebne nadležnostiiznosio je preko tri miliona tokom više uzastopnih godina . Takođe, kao što je navedeno u Zajedničkom izveštaju Evropskog parlamenta i Saveta o napretku Republike Srbije iz 2013. godine, još uvek postoji velika neravnoteža u opterećenju sudija, i dužini trajanja postupaka koje je i dalje predugo u  mnogim slučajeva.
Raznovrsnost i obim slučajeva korupcije u Republici Srbiji zahtevaju da se tokom naredne faze reformi jasno definišu prioriteti i na odgovarajući način raspodele raspoloživa sredstva. Borba protiv korupcije  je  prioritetna aktivnost Vlade RS i pokrenut je niz istraga, uključujući i slučajeve korupcije na visokom nivou.  Uprkos tome, rezultate u delotvornoj istrazi, gonjenju i osuđivanju učinilaca  krivičnih dela sa elementima korupcije potrebno je dodatno unaprediti.
Ipak neefikasnost je i dalje prisutna a jedan od razloga za to nalazi se u samom zakonodavnom procesu i u nedovoljnom razmatranju finansijskih i administrativnih posledica sprovođenja i kontrole zakonodavstva, uglavnom kroz pravosuđe i javnu upravu. Sveobuhvatno učešće zainteresovanih strana, efikasna međuinstitucionalna koordinacija i transparentni postupci usvajanja zakona suštinski su preduslovi za zakone i propise koji mogu da se primenjuju.  U primeni zakona takođe je neophodno obratiti pažnju na navedene procesne uslove, institucionalne i pojedinačne kapacitete, naročito u oblasti pravosuđa i javne uprave. Organizacije civilnog društva mogu da igraju važnu ulogu pri ukazivanju na nesprovođenje zakona, naročito u oblasti borbe protiv korupcije. Osnovane institucije još uvek nisu ostvarile punu primenu svojih nadležnosti, a kapaciteti nisu u celosti uspostavljeni. Potrebno je nastaviti sa procesom reforme. U pogledu veze između sprovođenja vladavine prava i kvaliteta života, kao što su pitanja pristupa zapošljavanju, javnim službama i smanjenja stope kriminala, potrebno je još puno doga da se dostigne. Od ključne je važnosti unapređenje pravosudnog sistema u cilju stvaranja sistema koji delotvorno upravlja resursima, pravovremeno rešava predmete i koji je u skladu sa nacionalnim pravnim okvirom, međunarodnim i evropskim standardima za efikasnost i kvalitet pravde. Unapređenje pravne sigurnosti i javnih politika za borbu protiv korupcije mogu da jačaju ulogu i status relevantnih institucija; povećaju njihovu nezavisnost, ali i odgovornost. Potrebno je obezbediti suštinsku nezavisnost i poštovanje odluka i preporuka Agencije za borbu protiv korupcije i drugih nezavisnih institucija, te ojačati kontrolu imovine javnih funkcionera, otkrivanje sukoba interesa i kontrolu finansiranja političkih partija. Unapređenje kvaliteta i efikasnosti pravosuđa može da unapredi pristup pravdi i povrati poverenje u pravosudni sistem, uz efikasan i transparentan regulatorni sistem kao element od ključnog značaja za dalji razvoj.
Prioritet 2 – Unapređenje zaštite i promovisanja ljudskih i manjinskih prava
Uopšteno, uvođenje međunarodnih standarda i novih regulatornih oblasti, kao što su osnovna prava i borba protiv diskriminacije, karakteriše unapređenje pravosudnog sistema u okviru ljudskih i manjinskih prava. Razvoj pravnog i strateškog okvira za zaštitu ljudskih i manjinskih prava i jačanje institucionalnih kapaciteta stvorili su osnov za dalje unapređenje i povećanje stepena pristupa građanskim, političkim, društveno-ekonomskim i kulturnim pravima građana i manjinskih grupa. Ovaj prioritet biće usmeren na unapređenje položaja ljudskih i manjinskih prava putem: podrške sprovođenju postojećeg strateškog i pravnog okvira i daljem stvaranju i jačanju kulture tolerancije. Kako sprovođenje mehanizama za ljudska i manjinska prava, tako i dalji doprinos interkulturalnim procesima za demokratsko i otvoreno društvo zasnivaće se na integraciji, koordinaciji i saradnji u čitavom sektoru. Partnerstva na nacionalnom i lokalnom nivou sa svim relevantnim zainteresovanim stranama u sektoru, kao i između javnih, privatnih i aktera  civilnog durštva gradiće se, odnosno jačati da bi se maksimalno povećao uticaj rezultata. Biće osmišljeni i realizovani podsticaji i mehanizmi za povećanje učešća organizacija civilnog društva i saradnju sa državnim institucijama na nacionalnom i lokalnom nivou.
B1.5. Sektorske mere za sprovođenje prioriteta u sektoru 
Prioritet 1 – Unapređenje pravosudnog sistema, pravne sigurnosti i borba protiv korupcije 
Mera 1.1: Dalja podrška reformi pravosudnog sistema u skladu sa zahtevima za pristupanje EU
Ova mera biće usmerena na pospešivanje pravosudne reforme u skladu sa novom Nacionalnom strategijom za reformu pravosuđa  čime će biti pružena trajna podrška usmerena na jačanje nezavisnosti, nepristrasnosti i profesionalizma, stručnosti, odgovornosti i efikasnosti. Biće ojačani ljudski i tehnički kapaciteti u vezi sa sprovođenjem strategije (planiranje, budžetiranje, statistički sistem, analize itd.), kao i u vezi sa praćenjem napretka u sprovođenju strategije. Biće obezbeđena podrška Komisiji i Sekretarijatu za sprovođenje Strategije.  Ova mera upućuje na  nedostatke novoformirane pravosudne mreže koji se odražavaju u neravnomernom opterećenju brojem slučajeva po sudovima, što je dovelo do pripreme novog Zakona o sedištima i područjima sudova i javnih tužilaštava, po osnovu uspostavljanja osnovnih i dodatnih kriterijuma za bolji pristup pravdi i racionalizaciju,a njegovo usvajanje predviđa se za 2013. godinu. Zakon o izmenama i dopunama Zakona o sudijama, Zakon o izmenama i dopunama Zakona o sudovima i Zakon o izmenama i dopunama Zakona o javnim tužilaštvima biće usvojeni 2013. godine radi usklađivanja sa Ustavom Republike Srbije, Izveštajem EK o napretku, kao i stručnim mišljenjima Saveta Evrope.
Ovom merom obezbediće se podrška Ministarstvu i institucijama nadležnim za pravosuđe u njihovim aktivnostima  vezanim za izradu zakonodavstva usklađenog sa pravnim tekovinama EU i učešću u pristupnim pregovorima u okviru poglavlja 23 i 24 pravnih tekovina EU. Cilj će biti jačanje kapaciteta ministarstva nadležnog za pravosuđe kao vodeće institucije u ovom sektoru u pogledu pregovora sa EU, kao i regionalne i međunarodne saradnje. Merom će takođe biti nastavljena izgradnja kapaciteta Visokog saveta sudstva (VSS), Državnog veća tužilaca (DVT) u oblasti upravljanja ljudskim resursima, uključujući uvođenje karijernog sistema za pravosudnu administraciju, statističku analizu, uspostavljanje organizacione strukture i operativnih postupaka za izvršenje njihovih zadataka. Jačanje profesionalnih kapaciteta VSS i DVT za analizu rezultata reforme (razvoj sistema prikupljanja podataka, obuka članova VSS i DVT u oblasti analize, statistike i strateškog planiranja). Ovim će se nastaviti podrška jačanju strateških i administrativnih kapaciteta Visokog saveta sudstva i Državnog veća tužilaca korišćenjem sredstava USAID i IPA 2013. Zasnivaće se na tekućim rezultatima projekta usmerenog na ključne izazove zakonske reforme u Republici Srbiji, kao što je projekat koji zajedno sprovode GIZ (Nemačka organizacija za međunarodnu saradnju) i Kancelarija za evropske integracije Vlade Republike Srbije, za unapređenje sveobuhvatnog zakonodavnog procesa, sprovođenje reformisanih zakona i popularizaciju zakonskih propisa, naročito u oblasti građanskog i privrednog prava, tokom perioda 2008-2018. godine.
Takođe će biti pružena podrška za unapređenje organizacije i procesa rada Pravosudne akademije (PA) i postojeće strukture radi jačanja stručnosti PA u vezi sa početnom i trajnom obukom, kao i obuke namenjene za sudijske i tužilačke pomoćnike , pripravnikei administrativno osoblje. Potrebna je podrška za uvođenje sistematskog pristupa obuci predstavnika pravosudnih  profesija, zbog toga što su im  poverena javna ovlašćenja i u pitanju su nove profesije. Takođe, u pogledu jedinstvene primene prava i usklađivanja sudske prakse, biće pružena podrška Vrhovnom kasacionom sudu u pogledu njegove uloge u ovom procesu. Ova pomoć će obezbediti postupak jedinstvene primene nacionalne sudske prakse u pravosuđu, njegovo usklađivanje i obuke sprovedene kroz Pravosudnu Akademiju u vezi sa metodologijom izrade sudskih odluka, odvojeno od  procesa usklađivanja sa sudskom praksom ESLjP, koja je planirana kroz IPA 2013. Podrška će biti obezbeđena i za kontinuiranu obuku u određenim i važnim oblastima organizovanog kriminala i korupcije. U pogledu uvođenja karijernog sistema za nosioce pravosudnih funkcija  – jačanje i očuvanje kvaliteta ljudskih resursa u pravosuđu biće obezbeđena podrška , naročito putem unapređenja sistema profesionalnog ocenjivanja i upravljanja ljudskim resursima i promovisanja profesija sudija/tužilaca.
Osim toga, podrška mreži javnih tužilaca biće obezbeđena uz posebnu pažnju na nove nadležnosti. Podrška će biti usmerena na unapređenje institucionalnih i tehničkih kapaciteta kroz razvoj infrastrukture sa ciljem smeštanja kancelarija sudija i tužilaca u odvojene zgrade, uzimajući u obzir njihovu ulogu u pravosudnom sistemu i sudskim postupcima. Biće pružena podrška u pogledu funkcionalnih potreba i uslova novouvedenog adversarijalnog sistema kojim se naglašava istraga koju vode tužioci. Mera će takođe podržati uspostavljanje izvodljivih, efikasnih i održivih mehanizama za alternativne načine rešavanja sporova, putem medijacije i unapređenja promocije alternativnih načina za razrešenje sporova. 
Uzimajući u obzir delotvornost pravosudnog sistema i sa ciljem završetka procesa pravosudnih reformi, biće pružena pomoć u pogledu uvođenja efikasnog sistema probacije, daljeg razvoja i šire primene alternativnih sankcija proširenjem mreže povereničkih kancelarija  i stvaranjem novog organizacionog okvira u skladu sa novim zakonodavstvom i većim potrebama u sistemu za izvršenje alternativnih mera i sankcija, uvođenjem novih načina izvršenja alterantivnih sankcija, kao i obuke nosilaca pravosudnih funkcija, poverenika, policijskih službenika itd. Osim toga, biće pružena pomoć u razvoju brige o osuđenicima nakon otpusta sa odsluživanja kazne  kao podrška sprovođenju novog zakonodavstva, kao i uvođenje novih IKT. Prilikom sprovođenja ovih aktivnosti biće uzeti u obzir kapaciteti zatvorskog sistema u skladu sa zahtevima EU i Preporukama Saveta Evrope kroz unapređenje uslova smeštaja i zdravstvene nege.
Mera 1.2: Povećanje efikasnosti i kvaliteta pravosudnog sistema u skladu sa međunarodnim i evropskim standardima
Mera će biti usmerena na unapređenje pravosudnog sistema radi stvaranja sistema koji je uspešan u delotvornom upravljanju resursima, rešava  predmete pravovremeno, i u skladu je sa nacionalnim pravnim okvirom, međunarodnim i evropskim standardima za  efikasnost i kvalitet pravde.  Ovo će  se ostvariti kroz  mehanizme za izvršenje kojima se smanjuje broj zaostalih predmeta, broj predmeta za izvršenje, skraćuju dužinu trajanja postupka, unapređuju nadzorni kapaciteti ministarstva nadležnog za pravosuđe i modernizuje rad relevantnih pravosudnih institucija, te podstiče obrazovni i strukovni sistem u sektoru pravosuđa. Ova mera biće usmerena na podršku pri izradi i primeni objedinjenog programa za rešavanje broja zaostalih predmeta i stalnog praćenja njegove primene na osnovu plana za smanjenje broja zaostalih predmeta koji je podržao USAID, u skladu sa vodičem za najbolje prakse i predloženom nacionalnom strategijom za smanjenje broja zaostalih predmeta. Takođe, u skladu sa novom Nacionalnom strategijom reforme pravosuđa i Akcionim planom, biće razvijen unapređeni plan za smanjenje broja zaostalih predmeta (koji bi trebalo da prati novu pravosudnu mrežu i specifične kriterijume koje bi trebalo uzeti u obzir u pogledu broja sudova i sudija).
Nakon uspostavljanja nove pravosudne i tužilačke mreže, ova mera će se na osnovu sinergije sa merom 1.1 usmeriti na kvalitet organizacije, a pod 1.2 baviće se kvalitetom usluga. Osim toga, obuhvatiće aktivnosti usmerene na kvalitet sistema dostupnosti  pravde u skladu sa nadležnostima VSS i DVT, kao što je ocena rada nosilaca pravosudnih funkcija. Takođe će se odražavati na efikasnost u funkcionisanju ovih mehanizama, na primer kroz sprovođenje sledećeg: „Sveobuhvatna analiza funkcionisanja nove sudske mreže potrebna je u pogledu troškova, efikasnosti i pristupa pravdi. Potrebno je unapređenje kvaliteta statistike u pravosuđu“.  
Interni kapaciteti institucija u sektoru pravde, u vezi sa jačanjem profesionalnih i administrativnih kapaciteta za izradu budžeta, planiranja i planiranja ulaganja biće unapređeni (razvoj procesa planiranja ulaganja u infrastrukturu na osnovu prioriteta, da bi se omogućilo ministarstvu nadležnom za pravosuđe da oceni jasno definisan i prioritetan spisak investicija koji podnose VSS i DVT). Biće pružena podrška daljoj izgradnji i unapređenju jedinstvenog IKT sistema koji već postoji u sektoru pravosuđa i koji će omogućiti automatizaciju procesa rada, statistike i analize.
Osim toga, u okviru ove mere biće preduzete aktivnosti usmerene na unapređenje sistema izvršenja sudskih odluka i unapređenje rada novoustanovljenih pravosudnih profesija (javni beležnici, privatni izvršitelji. Ovo će uglavnom biti sprovedeno kroz osmišljavanje programa obuke za Pravosudnu akademiju koji su zasnovani na  programu obuke koji je već razvijen uz podršku USAID-a. Potrebno je usmeriti se na jačanje kapaciteta za nadzor  Ministarstva nadležnog za pravosuđe u vezi sa novim pravosudnim profesijama. Sveobuhvatne mere podizanja nivoa svesti javnosti trebalo bi da doprinesu upoznavanju ciljnih grupa i šire javnosti sa ovim profesijama i njihovim uslugama.
Mera 1.3: Unapređenje javnih politika za borbu protiv korupcije u skladu sa unapređenjem prevencije, gonjenja i procesuiranja slučajeva korupcije 
Ova mera biće usmerena na efikasnu primenu odgovarajućeg pravnog okvira u skladu sa sprovođenjem nove Strategije za borbu protiv korupcije usmerene na oblasti osetljive na korupciju, naročito javne finansije i uspostavljanje i jačanje mehanizama unutrašnje finansijske kontrole u javnom sektoru i razvoj programa obuke za revizore u javnom sektoru. Takođe će biti pružena podrška za mehanizme za jačanje unutrašnje kontrole u okviru sektora policije, izgradnju unutrašnje i međusobne kompatibilnosti svih relevantnih institucija i organa radi efikasne borbe protiv korupcije, u smeru proaktivnog pristupa istrazi i gonjenju slučajeva korupcije i uvođenja jedinstvene evidencije (elektronske evidencije) krivičnih dela sa elementima korupcije „ tužilaštva tek treba da prikažu  sposobnost u istrazi kako bi došlo do osuđujućih presuda  u značajnim slučajevima gde je odbrana odlično finansiranaao što je navedeno u Izveštaju EK o napretku za 2012. godinu.
Merom će biti podržana saradnja i koordinacija različitih nacionalnih institucija, razmena podataka i pristup relevantnim podacima u pogledu registara koji se vode o javnim službenicima, njihovoj imovini, prihodima, poklonima, postupcima javnih nabavki, troškovima kampanja političkih stranaka. Biće ostvarena putem zaštite uzbunjivača, kao i kroz relevantne nacionalne institucije u pogledu novih nadležnosti nakon usvajanja konkretnog Zakona o zaštiti uzbunjivača. Unaprediće efikasnost i proaktivan pristup prilikom istrage i gonjenja slučajeva korupcije putem usklađivanja materijalnog krivičnog prava sa međunarodnim standardima.
Biće pružena podrška sprečavanju korupcije u pogledu pripreme o obrazovnog programa za borbu protiv korupcije u državnim organima i organizacijama, autonomnim pokrajinama i lokalnim samoupravama, javnim službama, organizacijama za socijalnu zaštitu, kao i drugim pravnim licima. Osim toga, mera će biti usmerena na razvoj i sprovođenje mera za sprečavanje korupcije i mehanizama za njihovo sprovođenje u javnom i privatnom sektoru, konkretno na uspostavljanje efikasnih mehanizama za sprovođenje, kontrolu i praćenje planova integriteta zasnovanih na riziku u ministarstvima i javnim institucijama najugroženijim u pogledu korupcije. Kako bi se unapredili preventivni mehanizmi, ova mera takođe će se usmeriti na podršku unapređenju planova integriteta, konkretno za svaki od sektora vezanih za nadležnosti različitih institucija. Mera će biti usmerena na podršku uvođenju redovnih i stalnih analiza zakonodavstva u pogledu rizika od korupcije i organizovanja neophodnih obuka radi uspostavljanja delotvorne horizontalne i vertikalne saradnje i razmene informacija između policije, javnih tužilaštva, pravosuđa i drugih relevantnih institucija, kontrolnih tela i nadzornih organa, kao i evropskih i međunarodnih organizacija. U tom pogledu, baviće se obavezom Republike Srbije u skladu sa primenom Mehanizma za revidiranje predviđenog Konvencijom UN za borbu protiv korupcije i njenim drugim ciklusom revizije koji počinje 2015. godine, pokrivajući poglavlje II o merama prevencije.
Prioritet 2: Unapređenje zaštite i promovisanje ljudskih i manjinskih prava
Mera 2.1. Sprovođenje postojećeg strateškog i pravnog okvira za zaštitu ljudskih i manjinskih prava
Ovom merom nadogradiće se postojeći mehanizmi za sprovođenje i praćenje poštovanja ljudskih i manjinskih prava i pojačaće njihovo sprovođenje na nacionalnom i lokalnom nivou. Ovom merom biće podržano sprovođenje izgradnje kapaciteta mehanizama, rešenja i usluga za promovisanje ljudskih i manjinskih prava i antidiskriminatornih mera. Osim toga, ovom merom nastaviće se jačanje kapaciteta nezavisnih institucija (kao što je Zaštitnik građana, Poverenik za zaštitu ravnopravnosti, Poverenik za slobodan pristup informacijama od javnog značaja), kao i Saveta nacionalnih manjina, i promovisaće se lokalna i nacionalna partnerstva javnih i privatnih aktera i organizacija civilnog društva. Kako bi se pospešilo sprovođenje akcionih planova za borbu protiv diskriminacije, biće podržano aktivno učešće OCD kao aktera koji vrše sprovođenje, da bi se uklonile prepreke i okolnosti koje ometaju ostvarivanje potpune jednakosti uskraćenih i socijalno ugroženih grupa: Roma, LGBT osoba, osoba sa invaliditetom, žena, starijih lica, izbeglica i interno raseljenih lica (IRL), kao i grupa koje su višeslojno ugrožene. Primena poštovanja i zaštite ljudskih i manjinskih prava biće omogućena unapređenim nacionalnim mehanizmima za sprečavanje i eliminisanje mučenja, zlostavljanja, govora mržnje, rodnog i svih drugih vrsta nasilja i zlostavljanja u zatvorima. Kako bi se unapredio pristup pravdi, merom će takođe biti podržan dalji rad na normativnim okviru za sistem besplatne pravne pomoći , pripremi analiza troškova sistema i pružanju pomoći prilikom definisanja strukture za nadzor i mehanizma za sistem koji je u potpunosti funkcionalan.

Mera 2.2. Promovisanje kulture tolerancije, različitosti i jednakosti radi sprečavanja kršenja ljudskih i manjinskih prava u zapošljavanju, obrazovanju, zdravlju i javnom informisanju 
Ova mera biće usmerena na uvođenje nediskriminacije, rodne ravnopravnosti, različitosti i nenasilne komunikacije u planove i programe nastave i nastavnasredstva, radno okruženje, zdravstvene centre/ustanove i masovne medije. Ostvarivaće se kroz koordinaciju i saradnju više institucija i resornih ministarstava kako bi se garantovao sistematski pristup i intervencije. Biće izgrađena/učvršćena partnerstva i između lokalnih i nacionalnih aktera iz CD, javnog i privatnog sektora. Neposredno uključivanje i učešće aktera na polju obrazovanja, zdravstva, masovnih medija i zapošljavanja biće podsticano, a akteri i korisnici (škole, učenici, roditelji, nastavnici, lokalne zajednice, poslodavci, predstavnici manjinskih grupa, zdravstveni centri i pružaoci usluga...) biće osnaženi i kroz participativne, inovativne metode i alate za identifikaciju i sprečavanje diskriminacije, nasilja i nejednakosti, između ostalog i putem učešća u izradi rešenja kojima se menja ponašanje zasnovano na diskriminatornoj praksi i kršenju ljudskih prava. Biće usmerena posebna pažnja da bi se osiguralo da javni emiteri i kompanije promovišu jednakost, toleranciju i nediskriminaciju, i da njihovi postupci podižu nivo svesti javnosti i promovišu promene društvenih i kulturnih obrazaca zasnovanih na stereotipima i predrasudama protiv manjinskih i marginalizovanih grupa. Biće aktivirani mehanizmi za praćenje kako bi se osiguralo da javni servisi proizvode i emituju programe koji izražavaju kulturni identitet nacionalnih manjina i etničkih grupa.
Regionalne, prekogranične i transnacionalne teme u sektoru pravde
Instrumenti od važnosti za regionalnu saradnju, kao što su podrška višekorisnička IPA, programi prekogranične i transnacionalne saradnje, treba da budu obezbeđeni za one aktivnosti u kojima je prednost regionalnog pristupa očigledna.
Višekorisnička IPA
Na osnovu dosadašnjih iskustava u sprovođenju višekorisničke IPA, važno je da se ona usmeri prvenstveno na oblasti u kojima se ciljevi mogu bolje ostvariti na regionalnom, nego na nacionalnom nivou. Posebno podkomponenta o pravosudnoj saradnji podrazumeva  važnu saradanju , i bolji rezultat može biti postignut  kombinovanim aktivnostima, što će takođe biti važan sektorski prioritet prema nacionalnom programu. Višekorisnički program može da se usmeri na sledeće oblasti: jačanje regionalne prekogranične saradnje među tužiocima u borbi protiv organizovanog kriminala i korupcije, uglavnom kroz umrežavanje, uzajamnu pravnu pomoć, prenos postupaka, zahteve za izručenje, zajedničke istražne timove, programe zaštite svedoka. Osim toga, u slučaju budućih aktivnosti u vezi sa reformom zatvorskih objekata koje finansiraju međunarodne finansijske institucije, očekuje se nastavak podrške u vezi sa Investicionim okvirom za Zapadni Balkan.
Prekogranični i transnacionalni prioriteti vezani su za sledeće tematske ciljeve Evropskog fonda za regionalni razvoj: promovisanje zapošljavanja i podrška za pokretljivost radne snage (tematski cilj 8), promovisanje socijalnog uključivanja i borba protiv siromaštva (tematski cilj 9), ulaganje u obrazovanje, veštine i celoživotno učenje (tematski cilj 10), kao i unapređenje institucionalnih kapaciteta i efikasna javna uprava (tematski cilj 11). U kontekstu prekogranične saradnje, prioriteti bi trebalo da doprinesu jačanju interakcije među ljudima i da odgovaraju aktivnostima kojima se podržava prioritet 2 o zaštiti i promovisanju ljudskih i manjinskih prava. Moguće oblasti intervencija leže u oblasti promovisanja ljudskih i manjinskih prava, jednakih mogućnosti zapošljavanja, socijalnog i obrazovnog uključivanja osetljivih i marginalizovanih grupa (npr. Roma, lica sa invaliditetom, žena, izbeglica i IRL).
Strategija EU za region Dunava
Nakon usvajanja instrumenata za UPP,  biće unapređena dalja regionalna administrativna saradnja, uz dalje unapređenje kvalifikacija policijskih i pravosudnih organa za sprovođenje i izricanje presuda u pitanjima prekograničnog kriminala. Ovo se odražava u ciljevima Strategije EU za region Dunava, postavljenim za 2015. godinu na polju primene i obuke za rad sa instrumentima za uzajamnu pravnu pomoć. Vezama sa relevantnim javnim politikama EU, kao što je Dunavska strategija, podržavaju se nacionalni organi pravosuđa i policije da ostvare ciljeve postavljene u oblasti borbe protiv korupcije, organizovanog i ozbiljnog kriminala. Kako bi se ispunili ciljevi postavljeni za okvir do 2015. godine (ovi ciljevi postavljeni su u vezi sa krijumčarenjem robe, trgovinom ljudima, i uklanjanjem prekograničnih crnih tržišta). Ovo će zahtevati jačanje organa za sprovođenje zakona, kako unutar, tako i između jurisdikcija, putem unapređene razmene obaveštajnih podataka i veće podrške za međunarodne aktivnosti.
U okviru prekograničnih i transnacionalnih prioriteta biće pokrivene inicijative za jačanje regionalne saradnje, naročito:
•	regionalne inicijative za pravosudnu saradnju u krivičnim stvarima,
•	regionalne inicijative za pravosudnu saradnju u građanskim stvarima,
•	inicijative za zaštitu ljudskih i manjinskih prava.
B1.6. Institucionalni okvir za sprovođenje sektorskog pristupa 
Za sektor pravde u Republici Srbiji, u kontekstu sektorskog pristupa, odgovorne su sledeće institucije: Ministarstvo nadležno za pravosuđe, nezavisne/autonomne pravosudne institucije: Visoki savet sudstva, Državno veće tužilaca, Vrhovni kasacioni sud,Republičko javno tužilaštvo, Tužilaštvo za organizovani kriminal, Pravosudna akademija, kao i organi u sastavu ministarstva nadležnog za pravosuđe tj. Uprava za izvršenje krivičnih sankcija i Direkcija za upravljanje oduzetom imovinom, ali i Agencija za borbu protiv korupcije, Kancelarija za ljudska i manjinska prava, Zaštitnik građana, Poverenik za zaštitu ravnopravnosti, Direkcija za rodnu ravnopravnost ministarstva nadležnog za rad i socijalnu politiku. Vodeća institucija za ovaj sektor jeste Ministarstvo nadležno za pravosuđe.
U kontekstu sektorskog pristupa, Ministarstvo nadležno za pravosuđe koordiniše rad svih relevantnih institucija u sektoru u pogledu planiranja, programiranja, sprovođenja i praćenja mera/aktivnosti u sektoru pravde koje će biti podržane sredstvima EU i drugim sredstvima međunarodne razvojne pomoći. Odgovornost za formalno podnošenje i kasnije sprovođenje mera/aktivnosti zavisi od njihovog sadržaja i odgovornosti institucija uključenih u sektor pravde.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći, i povećala efikasnost i delotvornost razvojne pomoći, osnovana je Sektorska radna grupa (SRG) za pravdu.  Sektorska radna grupa za pravdu odgovorna je za koordinisanje aktivnosti u vezi sa planiranjem, programiranjem i praćenjem sredstava EU i međunarodne pomoći, utvrđivanje relevantnih mera/aktivnosti i  podršku uvođenju sektorskog pristupa u sektoru pravde. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Nacionalne institucije koje učestvuju u SRG jesu Ministarstvo nadležno za pravosuđe, Ministarstvo nadležno za unutrašnje poslove, Zavod za intelektualnu svojinu, Kancelarija za ljudska i manjinska prava, Zaštitnik građana, Poverenik za zaštitu ravnopravnosti, Agencija za borbu protiv korupcije, Direkcija za rodnu ravnopravnost ministarstva nadležnog za rad, zapošljavanje i socijalnu politiku, Ministarstvo nadležno za finansijski i ekonomski razvoj i Kancelarija nadležna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarija za evropske integracije Vlade Republike Srbije.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućio inkluzivniji i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.
 
B1.7 Pokazatelji za merenje napretka
PRIORITET 1: Unapređenje pravosudnog sistema, pravne sigurnosti i borba protiv korupcije 
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.	Zatvorena poglavlja 23 i 24 pravnih tekovina EU	D/N		Pozitivna ocena  	Pozitivna ocena	Pozitivna ocena	Pozitivna ocena	Pozitivna ocena	Privremeno zatvorena poglavlja		Da	Izveštaj Evropske komisije o napretku u ostvarivanju uslova EU za puno pridruživanje	Ministarstvo nadležno za pravosuđe
1.2.% pravne predvidivosti sudskih postupaka (građanski i privredni postupci)
(vreme po slučaju x troškovi po slučaju  x postupci (drugostepeni, trećestepeni))	% n/p	5	4,6	4	3,6	3	n/p	n/p	n/p	n/p	MPDA, VSS, DVT novi indeks/ Izveštaj o poslovanju (izvršenje ugovora)	Ministarstvo nadležno za pravosuđe
1.3  % sprovođenja Nacionalne strategije za borbu protiv korupcije	%	0	0	50%	60%	70%	80%	90%			Izveštaj Agencije za borbu protiv korupcije
	Agencija za borbu protiv korupcije
MERA 1.1: Dalja podrška reformi pravosudnog sistema u skladu sa uslovima za pridruživanje EU
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Napredak ostvaren u skladu sa poglavljem 23 o kvalitetu pravosudne organizacije kroz ocenu nezavisnosti, nepristrasnosti i odgovornosti pravosuđa	D/N	Izveštaj o napretku za 2012	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena			Izveštaj EK o napretku	Ministarstvo nadležno za pravosuđe
1.1.2 Broj disciplinskih sankcija (konačne odluke) usvojenih protiv pravosudnih zvaničnika 	# 	5	0								Izveštaji javnog tužioca nadležnog za disciplinske postupke VSS i DVT na godišnjem nivou	VSS/DVT
1.1.3. Potpuno operativne i osnažene administrativne kancelarije VSS do 2017/18. godine	#	Izveštaj EK o napretku za 2012
Delimično operativan	Izmene i dopune (nacrti) Poslovnika 	Usvojene disciplinske mere i mehanizmi internog upravljanja i kontrole 	Opremljeni zaposleni u pravosuđu	% osoblja obučen u oblasti analitike i planiranja	% osoblja obučen u oblasti analitike i planiranja	Administrativna kancelarija VSS u potpunosti operativna	Analitička i planska akta usvojena u skladu sa međunarodnim standardima  	Analitička i planska akta usvojena u skladu sa međunarodnim standardima  	Izveštaj Komisije za sprovođenje Nacionalne strategije pravosudne reforme/Godišnji izveštaj VSS	Ministarstvo nadležno za pravosuđe
1.1.4. Potpuno operativne i osnažene administrativne kancelarije DVT do 2017/18. godine	#	Izveštaj EK o napretku za 2012
Delimično operativan	Izmene i dopune (nacrti) Poslovnika 	Usvojene disciplinske mere i mehanizmi internog upravljanja i kontrole 	Opremljeni zaposleni u pravosuđu	% osoblja obučen u oblasti analitike i planiranja	% osoblja obučen u oblasti analitike i planiranja	Administrativna kancelarija VSS u potpunosti operativna	Analitička i planska akta usvojena u skladu sa međunarodnim standardima  	Analitička i planska akta usvojena u skladu sa međunarodnim standardima  	Izveštaj Komisije za sprovođenje Nacionalne strategije pravosudne reforme/Godišnji izveštaj DVT	Ministarstvo nadležno za pravosuđe
1.1.5. Potpuna nezavisnost i transparentnost pravosuđa u budžetskim ovlašćenjima do 2016. godine		Izveštaj EK o napretku za 2012Delimične nadležnosti VSS/DVT pri budžetiranju pravosuđa		Usvojeni izveštaji i ocene potreba za planiranje i izvršenje budžeta pravosuđa	Potrebni zakoni i podzakonska akta izmenjeni i dopuni/pripremljeni u pogledu novih budžetskih nadležnosti VSS/DVT	Potrebni zakoni i podzakonska akta izmenjeni i dopuni/pripremljeni u pogledu novih budžetskih nadležnosti VSS/DVT	Sproveden predlog VSS/DVT za budžet pravosuđa 				Izveštaj Komisije za sprovođenje Nacionalne strategije pravosudne reforme/Godišnji izveštaj VSS	Ministarstvo nadležno za pravosuđe
1.1.6. %  sredstava opredeljen za Pravosudnu akademiju	%	Budžet/ međunarodna pomoć 111.427.000
RSD /1.000.000 RSD	176.838.000rsd /4.000.000rsd 	Procena međunarodne pomoći/1.000.000rsd	Procena međunarodne pomoći/700.000rsd	99.99% / 0,01%	99.99% / 0,01%	99.99% / 0,01%	Državni budžet/260.000.000rsd(100%)	Državni budžet/270.000.000rsd  (100%)	ISDACON-ODA izveštaj/Budžet RS	Ministarstvo nadležno za pravosuđe
1.1.7. % slučajeva rešenih medijacijom u poređenju sa ukupnim brojem presuda u građanskim i privrednim pitanjima	%	n/a	Usvojeni zakoni	Usvojena podzakonska akta i uspostavljeno udruženje	10% slučajeva razrešeno medijacijom	15% slučajeva razrešeno medijacijom	20% slučajeva razrešeno medijacijom	25% slučajeva razrešeno medijacijom			Izveštaj Komisije za sprovođenje Nacionalne strategije pravosudne reforme	Ministarstvo nadležno za pravosuđe
1.1.8. % alternativnih sankcija izrečenih u sudskim presudama (od ukupnog broja presuda u krivičnim pitanjima)	%	4.05	5.00	6.40	7.50	8.40	9.30	10.2	11.0	12.0	Izveštaj Uprave za izvršenje krivičnih sankcija	Ministarstvo nadležno za pravosuđe
MERA 1.2: Povećanje efikasnosti i kvaliteta pravosudnog sistema u skladu sa međunarodnim i evropskim standardima
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. Napredak u skladu sa poglavljem 24 o pravosudnoj saradnji u krivičnim i građanskim pitanjima	D/N	Izveštaj EK o napretku za 2012. godinu	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena				Izveštaj Evropske komisije o napretku u ispunjavanju zahteva EU za puno članstvo	Ministarstvo nadležno za pravosuđe
1.2.2. Broj predmeta (zamolnica) u oblasti međunarodne pravne pomoći u krivičnim stvarima do 2020. godine
pokrenutih, procesuiranih i izvršenih prekograničnih slučajeva (krivični i građanski slučajevi) do 2020. godine 	%	10.500	10% - 15% povećanje	10% - 15% povećanje	10% - 15% povećanje	10% - 15% povećanje	10% - 15% povećanje	10% - 15% povećanje	10% - 15% povećanje	10% - 15% povećanje	Izveštaj Odeljenja za MPP u krivičnim stvarima okviru Ministarstva nadležnog za pravosuđe	Ministarstvo nadležno za pravosuđe
1.2.3 Broj predmeta (zamolnica) u oblasti međunarodne pravne pomoći u građanskim stvarima do 2020. godine	%	10.000	10% povećanje	20% povećanje	20% povećanje	20% povećanje	20% povećanje	20% povećanje	20% povećanje	20% povećanje	Izveštaj Odeljenja za MPP u građanskim stvarima u okviru Ministarstva nadležnog za pravosuđe	Ministarstvo nadležno za pravosuđe
1.2.4.% sudija i tužilaca obučenih u skladu sa Zakonom i Programom PA za trajnu obuku	%	72%	77%	82%	88%	92%	96%	100%			Izveštaj PA	Pravosudna akademija
1.2.5. Povećana stopa učinka (% primljenih i rešenih slučajeva)	%	40,58%	50%	55%	60%	70%	75%	80%			Godišnji izveštaj VKS 	VKS
1.2.6. Smanjen broj povreda prema članu 6. Evropske konvencije o ljudskim pravima u okviru postupka pred ESLjP	Broj	4 povrede od 12 presuda 	4 povrede	4 povrede	3  povrede	3  povrede	2   povrede	2  povrede	1   povreda	1 povreda	Izveštaj zastupnika RS pred  ESLjP/Godišnji izveštaj Evropskog suda za ljudska prava	Ministarstvo nadležno za pravosuđe
1.2.7 % uspešnih  osuda od ukupnog broja slučajeva JT u poređenju sa prethodnom godinom	%	71,63% 	72%	73%	73%	74%	77%	78%	80%	83%	Izveštaj Republičkog javnog tužilaštva	RJT
1.2.8. 100% sudova koristi  IKT za upravljanjepredmetima  i sadržajem	%	65%	70%	75%	90%	100%					Izveštaj VSS, Izveštaj Sektora za pravosuđe u Ministarstvu nadležnom za pravosuđe 	Ministarstvo nadležno za pravosuđe
1.2.9. 100% javnih tužilaštava koristi  IKT za upravljanje predmetima i sadržajem	%	40%	45%	55%	65%	85%	95%	100%			Izveštaj DVT, Izveštaj Sektora za pravosuđe	Ministarstvo nadležno za pravosuđe
1.2.10. 100% ustanova u zatvorskom sistemu koristi  IKT za upravljanje predmetima	%	0%	60%	70%	80%	100%					Izveštaj Uprave za izvršenje krivičnih sankcija	Ministarstvo nadležno za pravosuđe
MERA 1.3: Unapređenje javnih politika za borbu protiv korupcije u skladu sa unapređenjem prevencije, gonjenja i procesuiranja slučajeva korupcije
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.3.1.	Napredak u odnosu na poglavlje 23 strategije za borbu protiv korupcije	D/N	Izveštaj EK o napretku za 2012 (Slab napredak)	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena				Izveštaj Evropske komisije o napretku u ispunjavanju zahteva EU za puno članstvo/ Izveštaj Zaštitnika građana	Ministarstvo nadležno za pravosuđe/Zaštitnik građana
1.3.2.	Uklonjene zakonodavne prepreke za nadzor finansiranja političkih stranaka	D/N	n/p	Formulacija neophodnih izmena Zakona o finansiranju političkih stranaka	Usvojene izmene Zakona o finansiranju političkih stranaka	Primena Zakona	Primena Zakona	Primena Zakona	Primena Zakona			Izveštaj Ministarstva nadležnog za pravosuđe,
Izveštaj ABPK	Ministarstvo nadležno za pravosuđe
1.3.3.	Broj istraga u slučajevima korupcije i slučajevima sa elementom korupcije	Broj										Izveštaj MUP/ Izveštaj Zaštitnika građana	Ministarstvo nadležno za unutrašnje poslove/ Zaštitnik građana
1.3.4.	Broj gonjenih slučajeva korupcije na visokom nivou 	Broj	139 	140	140	140	140	140	140	140	140	Izveštaj RJT	Ministarstvo nadležno za pravosuđe
1.3.5.	Broj procesuiranih slučajeva korupcije i slučajeva sa elementom korupcije	Broj	3730 									Izveštaj VKS	Ministarstvo nadležno za pravosuđe
1.3.6.	Broj konačnih presuda u slučajevima korupcije i slučajevima sa elementom korupcije	Broj	933 									Izveštaj VKS	Ministarstvo nadležno za pravosuđe
1.3.7.	Broj ustanova uključenih u obrazovanje o korupciji	Broj										Izveštaj ABPK	Ministarstvo nadležno za pravosuđe
1.3.8.	Broj pokrenutih postupaka u slučajevima predviđenim Zakonom o Agenciji za borbu											Izveštaj ABPK	Agencija za borbu protiv korupcije
PRIORITET 2: Unapređenje zaštite i promovisanje ljudskih i manjinskih prava
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1. Odnos između broja upućenih i sprovedenih preporuka koje su Zaštitnik građana i druge nezavisne institucije uputili državnim organima u oblasti unapređenja ljudskih i manjinskih prava  	Odnos	1,66 	1,60	1,55	1,50	1,45	1,40	1,35	1,30	1,25	Godišnji izveštaj Parlamentu	KLjMP/ Zaštitnik građana/ Poverenica za zaštitu ravnopravnosti
MERA 2.1: Sprovođenje postojećeg strateškog i pravnog okvira za zaštitu ljudskih i manjinskih prava

Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1. Broj kršenja manjinskih prava	Br	 908 	870	845	800	765	720	680	650	600	Izveštaj Zaštitnika Građana/ Izveštaj Poverenice za zaštitu ravnopravnosti	Zaštitnik građana/ Povernica za zaštitu ravnopravnosti
2.1.2. Broj prijavljenih incidenata protiv manjinskih grupa u odnosu na situaciju pre 2013. godine	#										Izveštaji MUP, Izveštaj zaštitnika građana, Izveštaj poverenika za zaštitu ravnopravnosti, Izveštaji OCD	KLjMP ili ministarstvo nadležno za pravosuđe, Zaštitnik građana, Poverenik za zaštitu ravnopravnosti
2.1.3. Uspostavljeni lokalni akcioni planovi za borbu protiv diskriminacije i mehanizmi koordinacije na lokalnom i nacionalnom nivou 	Ne											
2.1.4. Udeo mesta u lokalnim skupštinama koja drže žene	%											
2.1.5. Žene gradonačelnici												
2.1.6. Udeo mesta u javnim službama koja drže žene												
MERA 2.2: Promovisanje kulture tolerancije, različitosti, jednakosti za sprečavanje kršenja ljudskim i manjinskih prava u zapošljavanju, obrazovanju, zdravstvu i javnom informisanju
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1 Nivo svesti javnosti o pravima ugroženih grupa u odnosu na period pre 2013. godine											Izveštaj KLjMP,
Izveštaj PZR,
Anketa o javnom mnjenju o diskriminaciji i nejednakosti	KLjMP
Ministarstvo nadležno za pravosuđe 
Ministarstvo rada i socijalne politike
Zaštitnik građana
Poverenik za zaštitu ravnopravnosti
2.2.2. Vremenski okvir i pokriće politika i programa za pružanje zaštite protiv kršenja ljudskim i manjinskih prava i diskriminatornih praksi											Izveštaji ugovornim organima UN, Izveštaji Savetu Evrope 	KLjMP
Ministarstvo nadležno za pravosuđe 
Ministarstvo rada i socijalne politike
Zaštitnik građana
Poverenik za zaštitu ravnopravnosti
2.2.3. Odnos broja devojčica i dečaka koji završavaju srednje obrazovanje												
2.2.4. Stopa prekida srednjoškolskog obrazovanja među učenicima romske nacionalnosti 												
2.2.5. Stopa nezaposlenosti po polu i ciljnim grupama											Anketa o radnoj snazi	
2.2.6. Broj novinara i drugih medijskih lica koji su prijavili sankcije, politički ili korporativni pritisak pri objavljivanju informacija												
2.2.7. Udeo žena koje su iskusile fizičko, odnosno seksualno nasilje od aktuelnog ili bivšeg partnera												
2.2.8. Prevalenca/slučajevi kriminala, uključujući zločine mržnje i nasilje u domaćinstvu među ciljnim stanovništvom												
 
B1.8. Delotvornost, efikasnost i održivost pomoći
Prema bazi podataka ISDACON, sektor pravde primio je tokom perioda 2007-2012. godine značajan iznos pomoći od međunarodne donatorske zajednice, sa procenjenim ukupnim iznosom dodeljenih sredstava od 91,5 miliona evra. Najveći i najznačajniji donator u sektoru bila je EU sa ukupno dodeljenih 67,38 miliona evra tokom perioda 2007-2013. godine u okviru IPA komponente I.
U okviru sedam godišnjih programa u periodu 2007-2013. godine, IPA komponenta I finansirala je projekte usmerene ka unapređenju efikasnosti i transparentnosti pravosudnog sistema, uvođenju sistema upravljanja slučajevima u sudovima i tužilaštvu,oduzimanje imovine stečene krivičnim delom, reformi zatvorskog sistema i jačanja alternativnih sankcija, borbi protiv korupcije i uspostavljanju Pravosudne akademije. U oblasti ljudskih i manjinskih prava, projekti su putem IPA podržali razvoj strateškog okvira za zaštitu ljudskih i manjinskih prava, kao i jačanje institucionalnih kapaciteta za sprovođenje, praćenje i izveštavanje o njihovoj primeni; ali su se IPA projekti usmeravali i na ekonomska i socijalna prava pojedinačnih ciljnih grupa: rešavanje problema izbeglica i IRL pronalaženjem trajnog rešenja za njihovu situaciju, unapređenje izvora prihoda za život i osiguranje potpunog pristupa njihovim pravima, osiguranje dostupnosti i kvaliteta obrazovanja za decu iz marginalizovanih grupa, socijalno uključivanje i smanjenje siromaštva među najugroženijim grupama u društvu, kao i unapređenje kvaliteta života i pristupa pravima za romsku, aškalijsku i egipatsku zajednicu. Podrška u okviru IPA 2012 strukturirana je sa ciljem unapređenja efikasnosti, delotvornosti i kvaliteta sudskih procesa, za podršku novouspostavljenom sistemu izvršenja sudskih odluka, omogućavanje koordinisane borbe protiv svih vidova kriminala, unapređenje kapaciteta sudova za merenje sopstvenog učinka, uključivanje civilnog društva i šire javnosti u ocenu krivično-pravnog sistema; pružanje podrške pri zatvaranju preostalih kolektivnih centara, unapređenje uslova za život za izbeglice, IRL i povratnike prema sporazumima o readmisiji, kao i osiguranje održivog povratka IRL na teritoriju Autonomne pokrajine Kosovo i Metohija (u daljem tekstu: Kosovo i Metohija). Podrška u okviru IPA 2013 bila je usmerena na unapređenje profesionalizma, upravljanje ljudskim resursima i tehničkim kapacitetima pravosudnih organa za delotvorno i efikasno sprovođenje pravde, unapređenje kapaciteta i mogućnosti kaznenog sistema i na unapređenje kapaciteta u oblasti ljudskih i manjinskih prava i sprovođenje borbe protiv diskriminacije i pristupa pravdi za javne politike usmerene na mlade.
Ostali donatori, kao što su SIDA, UNDP, UNICEF, Italija i Norveška, podržali su unapređenje pristupa Roma socijalnim službama na lokalnom nivou, sprovođenje zakonodavstva za borbu protiv diskriminacije, kao i borbu protiv seksualnog i rodno zasnovanog nasilja, razvoj politika i zakonodavnih reformi za osiguranje ispunjavanja i poštovanja prava dece bez roditeljske nege i dece sa specijalnim potrebama, kao i smeštaj i integraciju izbeglica. Vlada Norveške takođe je podržala unapređenje izvršenja pravde i pravosudni sistem za maloletna lica, kao i institucionalizaciju mreže službi za podršku žrtvama svedocima. U oblasti pravosudne reforme, uspostavljen je Multidonatorski poverenički fond za podršku sektoru pravde (MDPF) kojim upravlja Svetska banka, kao mehanizam za koordinisanu dodelu inostrane pomoći. Glavne preporuke Srednjoročnog izveštaja MDPF  za razvoj koordinacije i kapaciteta za sektorski pristup i uspostavljanje sistema za praćenje i ocenu i pouzdanih podataka uz četiri preporuke Izveštaja o oceni  o unapređenju politika u smislu koordinacije i potrebe specifične za dati sektor, da se moraju eksplicitno navesti veze među sektorima u programu pravosudne podrške za IPA 2014-2020, već su utvrđene usvajanjem ovog dokumenta, i biće ispraćene tokom čitavog procesa sprovođenja mera iz NAD-a. USAID i Odeljenje za pravosuđe ambasade SAD pružaju pomoć u jačanju pravosudnog sektora. UNHCR, SAD i Nemačka takođe su obezbedili sredstva za pomoć u rešavanju problema sa smeštajem za izbeglice i IRL. Ova podrška bila je naročito važna za konsolidaciju neophodnih statističkih podataka o ciljnom stanovništvu i njihovim prebivalištima.
Prema preporukama izveštaja o „Oceni delotvornosti i efikasnosti razvojne pomoći Republici Srbiji po sektorima“, programiranje buduće razvojne pomoći za sektor prade trebalo bi čvrsto da poveže institucionalne/ tehničke aspekte pravosudne reforme, rešavajući korupciju i borbu protiv diskriminacije u kontekstu unapređenog kvaliteta života, uz unapređenje „slabog uticaja na aktivnosti u sektoru“.  Uopšteno, proces  reforme pravosuđa u Republici Srbiji pokretalo je uspostavljanje novog zakonodavstva i izgradnja institucija. Manje je bilo predviđanja i ulaganja u utvrđivanje kapaciteta kako bi se osigurala usklađenost i primena novog zakonodavstva ili politika. Finansijske i administrativne posledice sprovođenja novog zakonodavstva, procedura ili institucija moraju da postoje pre nego što se opredeli finansiranje iz sredstava razvojne pomoći, i Ministarstvo nadležno za poslove finansija potpiše neophodnu dodelu budžetskih sredstava. Ovo takođe zahteva unapređene sposobnosti finansijskog planiranja i budžetiranja u svim institucijama kako bi se delotvorno upravljalo resursima i sprovodile javne politike. U tom pogledu, međunarodna razvojna pomoć u sektoru pravde ocenjena je kao slabo održiva i efikasna, iako su preduzete mere proizvele ishode koji su doprineli delotvornosti na srednjem nivou. 
Sektor pravde takođe igra važnu ulogu u oblasti konkurentnosti privrede Republike Srbije, povećavajući stepen ulaganja i otvarajući nove mogućnosti za zaposlenja. Republici Srbiji su izuzetno neophodna ulaganja, a naročito strane direktne investicije (SDI). Dok je nemoguće izdvojiti jedan aspekt pravosudnog/zakonodavnog procesa, buduća međunarodna razvojna pomoć trebalo bi da bude snažno usmerena na rešavanje glavnih regulatornih i strateških prepreka za izgradnju boljeg okruženja koje omogućuje poslovanje, sa ciljem ulaganja, čime se ponavlja visoka relevantnost različitih strateških ciljeva za vladavinu prava.  Izveštaj o globalnoj konkurentnosti Svetskog ekonomskog foruma za 2012-2013. godinu, kojim se razmatra učinak u odnosu na različite pokazatelje u 144 zemlje širom sveta (pri čemu je 1. najbolja), rangirao je Republiku Srbiju kao 130. u oblasti imovinskih prava, 116. po zaštiti intelektualne svojine, 129. po nezavisnosti sudstva, 132. po favorizovanju u državnih  zvaničnika, 133. po efikasnosti pravnog okvira prilikom osporavanja propisa, i 138. po efikasnosti pravnog okvira prilikom rešavanja sporova. 
 

B2 SEKTOR UNUTRAŠNjIH POSLOVA
B2.1. Obuhvat i kontekst sektora
Sektor unutrašnjih poslova bavi se bezbednošću i sigurnošću, prevencijom i odbranom od kriminala, i pokriva javne politike za zaštitu građana i zajednica, borbu protiv organizovanog kriminala, narkotika, pranja novca i finansiranja terorizma, terorizma, trgovine ljudima, upravljanje i kontrolu granica, uključujući migracije i azil, kao i zaštitu ljudskih prava izbeglica i interno raseljenih lica (IRL).
Najčešće vrste organizovanog kriminala u Republici Srbiji jesu: organizovani kriminal u oblasti narkotika, organizovani finansijski kriminal, trgovina ljudima i krijumčarenje ljudi, trgovina i krijumčarenje vatrenog oružja, imovinski kriminal, otmice, organizovani vidovi visokotehnološkog kriminala, korupcija i pranje novca.
Prema statističkim podacima za organizovani kriminal u oblasti narkotika za 2010. godinu, otkriveno je 35 kriminalnih grupa i zaplenjeno ukupno 1,7 tona narkotika, što je skoro 400 kg više nego 2009. godine i ukazuje da je krijumčarenje heroina i modifikovane marihuane u porastu. Tokom 2011. godine otkriveno je 22 kriminalne grupe, ostvareno je 5.253 zaplene tokom kojih je konfiskovano preko 1,4 tone narkotika. Tokom 2012. godine, ministarstvo nadležno za unutrašnje poslove bilo je uključeno u 15 operacija na regionalnom i međunarodnom nivou u kojima su značajne količine kokaina, heroina, marihuane i sintetičkih narkotika zaplenjene u Republici Srbiji i inostranstvu. Osim toga, u Republici Srbiji otkrivene su tri nezakonite laboratorije za proizvodnju sintetičkih narkotika. Ministarstvo nadležno za unutrašnje poslove preduzelo je obimne mere i aktivnosti u borbi protiv svih vidova organizovanog kriminala i unapređenja međunarodne policijske saradnje. Došlo je do porasta broja optužnica za računarsku prevaru prema novom krivičnom zakoniku; oko 90 lica optuženo je za podmićivanje tokom 2009. godine. Tokom 2011. godine ovaj broj porastao je na 126 lica; broj lica optuženih za zloupotrebu službenog položaja porastao je na preko 1.500 lica tokom 2011. godine. Kao rezultat, iznos zaplenjenih sredstava i konfiskovanih prihoda od kriminala dostigao je 350 miliona evra. Došlo je od porasta u broju otkrivenih ilegalnih putnika na graničnim prelazima, pri čemu je broj učetvorostručen u toku jedne godine – sa 2.797 (2010.) na 10.217 (2011.), u kontekstu da je ukupan broj putnika (zemaljskim, vazdušnim i vodenim putevima) ostao isti. Međutim, u Izveštaju EK o napretku za 2012. godinu zaključuje se da organizovani kriminal i dalje predstavlja ozbiljan razlog za brigu u Republici Srbiji. Iako su pokrenute krivične istrage u nizu slučajeva organizovanog kriminala, konačne osude i dalje su retke.
Početkom 2012. godine u ministarstvu nadležnom za unutrašnje poslove postao je operativan unapređen sistem elektronske evidencije prestupa. Unos podataka za relevantnu operativnu i stratešku analizu usklađen je i unapređen, čime je omogućen proaktivan pristup u borbi protiv organizovanog kriminala i povećanje efikasnosti kroz sprovođenje preventivnih i represivnih akcija.
U pogledu organizovanog finansijskog kriminala,  tokom 2010. godine otkriveno je 10 organizovanih kriminalnih grupa (tri organizovane grupe specijalizovane za pranje novca, organizovane kriminalne aktivnosti u oblasti zdravstva, i pet grupa uključenih u različite zloupotrebe u trgovini akciznom i potrošnom robom). Tokom 2011. godine otkriveno je četiri organizovane grupe, od čega su dve bile uključene u nezakonito davanje kredita za nezaposlene građane i preduzeća, a dve u izbegavanje plaćanja poreza. Postoji potreba da organi za sprovođenje zakona razviju sposobnost sprovođenja proaktivnih finansijskih istraga.
Organizovani kriminal još uvek je ozbiljan razlog za brigu u Republici Srbiji, i potrebno je jačanje kapaciteta za sprovođenje složenih, naročito finansijskih istraga. Jedinica za finansijske istrage u okviru Službe za borbu protiv organizovanog kriminala (SBPOK) nema dovoljno sredstava i tehničke stručnosti, što je razlog zbog kojeg su potrebni dodatni seminari, radionice i obuka za policijske službenike.
Preduzimaju se koraci za modernizaciju rada policije, unapređenje unutrašnje koordinacije, kao i međunarodnu i regionalnu saradnju i približavanje policije građanima kroz policijski rad u zajednici. Napori za unapređenjem koordinacije u okviru policijskih struktura, kao i sa drugim akterima, doveli su do usvajanja nekoliko ključnih strategija i zakona i uspostavljanja specijalizovanih međuresornih struktura, kao što su Komisija za međuresornu koordinaciju u oblasti pravosuđa i unutrašnjih poslova. U septembru 2010. godine takođe je potpisan i sporazum o saradnji u borbi protiv svih vrsta kriminala između ministarstva nadležnog za unutrašnje poslove, ministarstva nadležnog za finansije i ministarstva nadležnog za pravosuđe. Zakonom o organizaciji i nadležnosti državnih organa u suzbijanju organizovanog kriminala,  korupcije i drugih posebno teških krivičnih dela proširena su ovlašćenja Tužioca za organizovani kriminal i policije. U okviru ministarstva nadležnog za unutrašnje poslove za potrebe istraga u oblasti finansijskog kriminala uspostavljene su jedinice za finansijske istrage, visokotehnološki kriminal, kao i krijumčarenje narkotika, čime se omogućuje veća specijalizacija i stručnost.
Međutim, potrebno je jačanje kapaciteta za sprovođenje složenih finansijskih istraga.Potrebno je unaprediti stepen međuagencijske saradnje, toka informacija i razmene između agencija za sprovođenje zakona. Potrebna je šira primena procene rizika i mapiranja kriminala, i potrebno je razviti policijski rad koji se rukovodi obaveštajnim radom. Među utvrđenim problemima je i nedostatak završnih aktivnosti u zakonodavnoj oblasti i sprovođenju javnih politika. Utvrđeni činilac (izvor) nedelotvornosti nalazi se u okviru samog zakonodavnog postupka, odnosno zakonodavstvo kojim slabo upravljaju javne politike, koje se često požuruje radi rešavanja hitnih pitanja (zahtevajući naknadne izmene i dopune), koje ne prate podzakonska akta i institucionalni aranžmani za sprovođenje.
Angažovanje Republike Srbije u borbi protiv terorizma je izuzetno veliko. Nedavne izmene i dopune Krivičnog zakonika usvojene početkom 2013. godine doprinele su usklađivanju Republike Srbije sa međunarodnim pravnim instrumentima u oblasti borbe protiv terorizma. Republika Srbija potpisnica je 14 od 18 takvih instrumenata. Iako nije ratifikovala Izmene i dopune Konvencije o fizičkoj zaštiti nuklearnog materijala iz 2005. godine, Republika Srbija u velikoj meri je uključila odredbe o kriminalizaciji iz tih instrumenata u svoj Krivični zakonik. Republika Srbija takođe je izmenila i dopunila svoj Zakonik o krivičnom postupku, a Zakon o uzajamnoj pravnoj pomoći  takođe je primenjiv na slučajeve međunarodne saradnje u krivičnim pitanjima u vezi sa terorističkim aktima. U institucionalnom pogledu, 2012. godine osnovan je Nacionalni savet za bezbednost (NSB), odgovoran za opštu koordinaciju antiterorističkih napora na nivou javnih politika. Osim toga, specijalizovana kancelarija tužioca za organizovani kriminal bavi se zločinima u vezi sa terorizmom i njegovim finansiranjem. U pogledu borbe protiv pranja novca i finansiranja terorizma, Republika Srbija usvojila je Strategiju za borbu protiv pranja novca 2008. godine.
U oblasti borbe protiv trgovine ljudima, od 2000. godine postoji trend. „unutrašnjeg trafikinga“ koji utiče uglavnom na državljane Republike Srbije. Podaci za 2010. godinu pokazuju da je od 76 žrtava, 73 građana Republike Srbije, što je iznosilo 72 od 74 tokom 2011. godine. Najnoviji dostupni statistički podaci pokazuju da je 2011. godine broj žrtava porastao na 88 žrtava, broj počinilaca značajno se povećao na 198, ali je podneto svega 52 krivične prijave, a na kraju je svega 14 lica i osuđeno. Vlada Republike Srbije uspostavila je nacionalni mehanizam za koordinaciju aktivnosti i izradu javnih politika za borbu protiv trgovine ljudima, sa aktivnostima na dva nivoa – centralnom (strateškom) i operativnom. U okviru ministarstva nadležnog za unutrašnje poslove formirane su posebne policijske jedinice za borbu protiv trgovine ljudima, u okviru Službe za borbu protiv organizovanog kriminala u Upravi kriminalističke policije i u okviru Odeljenja za suzbijanje prekograničnog kriminala i kriminalističko-obaveštajne poslove u Upravi granične policije. Tokom 2012. godine uspostavljen je Centar za zaštitu žrtava trgovine ljudima, kao služba za socijalnu zaštitu, sa ciljem pružanja pomoći i podrške žrtvama trgovine ljudima, uključujući decu žrtve trgovine ljudima. Iste godine, imenovane su kontakt tačke za gonjenje i koordinaciju svih slučajeva trgovine ljudima u svim kancelarijama viših tužilaca u Republici Srbiji. Međutim, glavni nedostatak nacionalnih sistema za upućivanje u Republici Srbiji jesu slabi postupci, kako pri utvrđivanju, tako i rukovođenju identifikovanim žrtvama; od žrtava se očekuje da prijave zločin i da svedoče pred sudovima, ali je njihovu zaštitu i bezbednost potrebno unaprediti. Osim toga, suđenja su dugotrajna, a žrtve se pozivaju da daju izjave tokom dugog vremenskog perioda, presude za trgovce ljudima kreću se oko propisanog minimuma, i tek mali broj njih završi u zatvoru. U Izveštaju EK o napretku za 2012. godinu navodi se da Republika Srbija ostaje zemlja porekla, tranzita i odredišta za trgovinu ljudima. Vlada Republike Srbije preduzela je određene konkretne korake o kojima se raspravljalo na javnim debatama u februaru 2013. godine sa ciljem sprovođenja akcionog plana nacionalne strategije za borbu protiv trgovine ljudima, ali je još uvek potrebno osigurati delotvornu nadoknadu i socijalno uključivanje žrtava putem specijalnog fonda, u skladu sa postojećim standardima EU. Ovim pitanjima bavi se nova Strategija za sprečavanje i suzbijanje trgovine ljudima i zaštitu žrtava, čije usvajanje se očekuje tokom 2013. godine.
Ukupna dužina granica Republike Srbije iznosi 2.351,7 km. Republika Srbija graniči se sa: Mađarskom, Rumunijom, Republikom Bugarskom, Republikom Makedonijom, Republikom Albanijom, Crnom Gorom, Bosnom i Hercegovinom i Republikom Hrvatskom. Ukupan broj graničnih prelaza iznosi 94.
Strategijom za integrisano upravljanje granicama (2012.) utvrđeno je uspostavljanje koordinacionog tela i operativne radne grupe za koordinaciju integrisanog upravljanja granicama na centralnom nivou, sa šest međusektorskih pod-grupa. U okviru ministarstva nadležnog za unutrašnje poslove razvijen je i na graničnim prelazima se koristi informacioni sistem za graničnu kontrolu, uz korišćenje automatskog očitavanja dokumenata.
Međutim, uticaj mera granične kontrole može da se osigura samo ukoliko postoji integracija svih graničnih službi u jedan sistem za prikupljanje obaveštajnih podataka i sprovođenje (granična policija, carina, fitosanitarna i veterinarska inspekcija), koji pokriva sve uključene službe.
Od 2009. godine Republika Srbija suočava se sa novim vidom ilegalne migracije – sekundarna ilegalna migracija državljana zemalja afro-azijskog bloka kroz zemlje Zapadnog Balkana, iz Grčke kao polazišta. Trend višestrukog porasta uzrokovan je progresivnim pritiskom ilegalnih migracija duž grčko-turske granice, što se nastavilo 2012. godine. U poređenju sa 2011. godinom, kada je 10.383 lica sprečeno da nezakonito pređu granicu (porast od 459% u odnosu na 2010. godinu), tokom 2012. godine bilo je 14.793 lica koja su sprečena (porast od 42,5% u poređenju sa 2011. godinom). Najveći broj nezakonitih prelazaka sprečen je na granici sa Republikom Makedonijom (8.348), što je tačka ulaska na teritoriju Republike Srbije. Nezakoniti migranti prolaze kroz teritoriju države u pokušaju da ilegalno pređu granicu sa Mađarskom, Hrvatskom i Rumunijom, ili da ostanu neko vreme na teritoriji Republike Srbije i zloupotrebe pravo na azil. Najčešći u ovoj kategoriji ilegalnih imigranata jesu građani Avganistana, Pakistana i Somalije.
Od 1. aprila 2008. godine, kada je Zakon o azilu stupio na snagu, neprestano raste broj lica koja traže azil u Republici Srbiji. Tokom 2008. godine bilo je 77 zabeleženih zahteva, 2009. godine 275, dok je ukupan broj registrovanih zahteva za azil tokom 2010. godine iznosio 522, uz dalji rast do 3.134 tokom 2011. godine. Do 2011. godine postojeći kapacitet za obezbeđivanje smeštaja i osnovnih uslova za život bili su odgovarajući, ali porast broja azilanata od 600% proizveo je dodatne izazove po institucije u Republici Srbiji. Tokom 2010. i 2011. godine zabeležen je dolazak čitavih porodica sa malom decom, što ranije nije bio slučaj; broj maloletnika koji traže azil raste, i trenutno iznosi 25%; žene čine 15% azilanata; dok je tokom 2011. godine stalan tok maloletnih lica bez pratnje koja traže azil iznosio 4% ukupnog broja. Tokom 2011. godine smeštaj u centrima za azil obezbeđen je za 771 lice. Do septembra 2012. godine 1.806 lica tražilo je azil u Republici Srbiji, a 1.021 smešteno je u dva centra za azil. U Izveštaju EK o napretku za 2012. godinu navodi se da je broj zahteva za azil porastao. Kriterijumi za proveru bezbednih zemalja porekla i spisak bezbednih trećih zemalja i dalje je u potpunosti usklađen sa pravnim tekovinama EU.
Prvostepeni organ koji odlučuje o zahtevima za azil jeste ministarstvo nadležno za unutrašnje poslove, a konačnu odluku donosi nezavisna Komisija za azil Vlade RS. Licima koja traže azil odobrava se pravni osnov za ostanak i pravo na smeštaj u Centru za azil (CA). U skladu sa Zakonom o azilu, lica smeštena u CA uživaju potpunu slobodu kretanja, zdravstvenu zaštitu, pravo na osnovno i srednje obrazovanje, dok lica van CA imaju pristupa finansijskoj pomoći koju pružaju centri za socijalnu zaštitu. Tokom 2012. godine, uspostavljena je baza podataka o azilantima, i Republika Srbija po prvi put odobrila je zaštitu za izbeglice, odnosno pružanje skloništa (u tri slučaja).
Do 2011. godine postojeći kapaciteti za obezbeđivanje smeštaja i osnovnih uslova života azilantima bili su zadovoljavajući. Međutim, zbog naglog porasta broja zahteva za azil tokom 2011. godine (porast od 600% u odnosu na 2010. godinu), Vlada Republike Srbije odlučila je da poveća postojeće kapacitete za 180 mesta otvaranjem dodatnog Centra za azil. Osim potrebe da se povećaju smeštajni kapaciteti, pojavili su se i dodatni izazovi, naročito pri obezbeđivanju odgovarajućih objekata za lica sa invaliditetom, maloletna lica bez pratnje koja traže azil, trudne žene i osobe koje zavise od tuđe nege i pomoći. Od aprila 2009. godine, prijem maloletnih lica koja traže azil sprovodi se u dva centra (u Beogradu i Nišu), za smeštaj maloletnih stranaca bez pratnje roditelja ili staratelja tokom kraćeg perioda (nakon početnog tretmana upućuju se u postojeća dva centra za azil). Centar je odvojena jedinica, osnovana u skladu sa Odlukom o mreži ustanova za socijalnu zaštitu Vlade Republike Srbije. 
Sa stanovništva UNHCR, kako bi se rešili nedostaci sistema za azil i zaštitu izbeglica, državni organi bi prvo trebalo da reše sledeće izazove: potrebno je unaprediti tok informacija u oblasti azila; organizacione strukture još uvek nisu u skladu sa Zakonom o azilu, usvojen je Zakon o upravljanju migracijama, a sistematsko praćenje javnih politika tek je počelo.
Tokom protekle dve decenije, Republika Srbija suočila se sa izazovom rešavanja problema velikog broja prisilnih migranata. Nakon raspada Socijalističke Federativne Republike Jugoslavije, ogroman broj izbeglica došao je u Republiku Srbiju, uglavnom iz Hrvatske i Bosne i Hercegovine. Prema zvaničnim podacima (UNHCR i KIRS), u Republici Srbiji postoji oko 57.247izbeglica i 210.000 interno raseljenih lica (IRL). Nakon sukoba iz 1999. godine, veliki broj Srba i pripadnika drugih ne-albanskih zajednica napustio je Kosovo i Metohiju i potražio sklonište u južnoj i centralnoj Srbiji, kao i susednim zemljama. Do sada je na teritoriji uže Srbije (bez teritorije Kosova) registrovano oko 210.000 IRL, uglavnom smeštenih u južnoj i centralnoj Srbiji i Beogradu. Kao odgovor na dugotrajnu situaciju sa izbeglicama nakon sukoba 1991-1995. godine u bivšoj Jugoslaviji, pokrenut je „Zajednički regionalni program o trajnim rešenjima za izbeglice i raseljena lica“, poznat pod nazivom „Regionalni stambeni program“ (RSP). U pitanju je zajednička inicijativa Bosne i Hercegovine, Hrvatske, Crne Gore i Srbije sa ciljem doprinosa rešavanju dugotrajne raseljenosti najugroženijih izbeglica i raseljenih lica (RL), i očekuje se da će 27.000 domaćinstava koristiti ovaj program.
Iako je dobrovoljni povratak najbolje rešenje za izbeglice i IRL, svega četvrtina izbeglica realizovala je trajno rešenje putem povratka. Situacija je lošija u pogledu IRL. Prema podacima UNHCR, svega 17.000 Srba i drugih žitelja nealbanske nacionalnosti vratilo se na Kosovo. Procenjuje se da je svega 5.000 lica zapravo ostvarilo održiv povratak. Pored pitanja izbeglica i IRL, Republika Srbija takođe se suočava sa problemima u oblasti reintegracije povratnika u okviru sporazuma o readmisiji.
Interno raseljena lica suočavaju se sa brojnim problemima pri zaštiti njihovog zemljišta, nepokretne imovine i drugih stečenih prava na Kosovu zbog nedostatka sveobuhvatnih administrativnih mehanizama za rešenje ovih pitanja. Sloboda kretanja na Kosovu predstavlja veliko ograničenje za IRL, kao i za advokate koji ih zastupaju, u oblasti korišćenja njihovih prava. Ovo je dodatni ograničavajući činilac zbog kojeg pružanje pravne pomoći IRL na Kosovu nije isto kao pružanje pravne pomoći IRL u ostatku Republike Srbije. Iz ovih razloga, međunarodni nadzor i uključenost ostaju neophodan element u pružanju pravne pomoći za IRL.
Reforme u oblasti odbrane osiguraće efikasniji i ekonomski održiviji sistem intervencija u pogledu zaštite i podrške civilnom stanovništvu u slučaju prirodnih nepogoda i opasnosti. U tom pogledu, može da se razmotri mogućnost razvoja regionalnih koordinisanih programa. Treća misija Vojske Srbije je podrška civilnim vlastima u suprotstavljanju pretnjama bezbednosti. Ministarstvo Odbrane i Vojska Srbije ne razvijaju posebne kapacitete za angažovanje na izvršenju zadataka zaštite i spasavanja, već u slučaju potrebe postojećim kapacitetima vrše podršku civilnim vlastima i nosiocima poslova zaštite i spasavanja. Vojnobezbednosna agencija i Vojnoobaveštajna agencija vrše bezbednosne aktivnosti od značaja za odbranu, u skladu sa zakonima o vojnobezbednosnim službama, kao i drugim zakonima.  Najrelevantniji strateški dokument u ovom sektoru jeste Strategija za nacionalnu bezbednost Republike Srbije iz 2009. godine. Terorizam, organizovani kriminal, korupcija, širenje i trgovina vatrenim oružjem, problemi sa interno raseljenim licima i izbeglicama, kao i nacionalne i druge vrste nepogoda navedene su kao glavni izazovi po nacionalnu bezbednost koje je potrebno rešiti putem sistema za nacionalnu bezbednost u širem i užem smislu.
B2.2. Strateški okvir
Nacionalni strateški okvir
Na osnovu glavnih strateških dokumenata za sektor, predstavljenih u prilogu 1, sektorske i SWOT analize, utvrđeni su sledeći prioriteti za ovaj sektor:
(i) Jačanje bezbednosti građana putem demokratske, odgovorne i efikasne policijske službe glavna je strateška vizija i ključni prioritet opisan u Strategiji razvoja Ministarstva unutrašnjih poslova, u kojoj se definišu i vrednosti i misija za naredni period do 2016. godine, naglašavajući i potrebu za reagovanjem na uslove za proširenje EU. Prepoznate su i sledeće prioritetne oblasti za budući razvoj: organizacija i upravljanje; bezbednost pojedinca, zajednice i države; partnerstva na nacionalnom, regionalnom i međunarodnom nivou; sistem unutrašnje i spoljnje kontrole i transparentnost u radu. Ovaj ključni prioritet takođe je zasnovan na unapređenju i sprovođenju strateškog i normativnog okvira za borbu protiv kriminala i prevenciju.
(ii) Prevencija i borba protiv organizovanog kriminala, predviđa dugoročne trendove i smerove rada struktura za organizovani kriminal, kao i kapacitete Republike Srbije za prevenciju i njegovo suzbijanje na najnižu moguću stopu. Prema Nacionalnoj strategiji za borbu protiv organizovanog kriminala, pojam organizovanog kriminala obuhvata vršenje krivičnih dela od strane organizovane kriminalne grupe ili njenih članova. Organizovana kriminalna grupa jeste grupa tri ili više lica, koja postoji tokom određenog vremenskog perioda i radi u dogovoru sa ciljem izvršenja jednog ili više krivičnih dela za koja je propisana kazna od četiri godine ili ozbiljnija sankcija, sa ciljem sticanja, neposredno ili posredno, finansijske ili druge dobiti. Vrste organizovanog kriminala zabeležene u Republici Srbiji jesu nezakonita trgovina narkoticima, iznude, otmice, ucene, trgovina ljudima, krijumčarenje ljudi, korupcija, pranje novca, zloupotreba službenog položaja, oduzimanje deviza i drugih instrumenata plaćanja, prostitucija, nezakonita trgovina vatrenim oružjem i eksplozivom, međunarodno krijumčarenje vozila i akcizne robe, kao i visokotehnološki kriminal.
(iii) Bezbedna zajednica zasnovana na profesionalnoj policijskoj službi i saradnja usmerena na smanjenje i kontrolu bezbednosnih izazova, koja se ostvaruje putem prevencije, policijskog rada na nivou zajednice, rada usmerenog na probleme i partnerstva sa drugim zainteresovanim stranama. Koncept policijskog rada na nivou zajednice zasnovan je na učešću građana u procesu donošenja odluka u policiji, kao savremenom pristupu bezbednosti. Strateški ciljevi u tom pogledu definisani su u Strategiji policije u zajednici usmerenoj na: savremene standarde u radu policije; poverenje građana i zajednica; neprestanu saradnju i partnerstvo sa zajednicom; delotvornu bezbednost i prevenciju; bezbednije zajednice i smanjenje straha od kriminala; pristup usmeren na probleme i poštovanje etičkih principa i različitosti. Preduslovi za ostvarivanje ovih ciljeva jesu obrazovanje i razvoj poverenja između policije i građana.
(iv) Sveobuhvatan, efikasan i delotvoran sistem za smanjenje rizika i posledica prirodnih nepogoda i drugih katastrofa predstavlja strateški prioritet koji uključuje integrisano upravljanje nepogodama u Republici Srbiji i nastavlja da doprinosi većoj bezbednosti i održivom razvoju regiona. Nacionalnom strategijom definisani su i utvrđeni nacionalni mehanizmi za koordinaciju i programske smernice za smanjenje broja nepogoda uzrokovanih prirodnim opasnostima, kao i rizika od nesreća, zaštite, reakcije i oporavka. Strategijom se osigurava ispunjavanje preporuka Evropske unije za razvoj nacionalnih sistema za bezbednost. Za razvoj integrisanog sistema za zaštitu i spasavanje potreban je viši stepen tehničkih inovacija i opreme, kao i unapređenje infrastrukture, informatičkih i tehnoloških sistema, uz primenu savremenih tehnologija i standarda Evropske unije. Takođe, u Republici Srbiji ne postoji objedinjeni broj koji građani mogu da pozovu u hitnom slučaju, pošto svaka od službi poseduje sopstveni broj za hitne slučajeve i svoju dispečersku službu. Osim toga, potrebno je da se osposobi sistem utvrđivanja/lociranja poziva, a baza podataka za praćenje svih rizika, slučajeva, hitnih slučajeva, i nepogoda nije na odgovarajući način razvijena. Republički štab za vanredne situacije priprema i objavljuje godišnje izveštaje o sprovođenju Strategije, pri čemu se Izveštaj stavlja na uvid javnosti.
(v) Održivo integrisano upravljanje granicama kojim će se osigurati sveobuhvatna i efikasna bezbednost i sigurnost kretanja lica i robe preko granica, kao i osiguranje efikasnog integrisanog upravljanja granicama biće obezbeđeno kroz odgovarajuću infrastrukturu i tehničke uslove, koji odgovaraju standardima i preporukama EU. Biće razvijene oblasti od zajedničkog interesa za sve granične službe i njima će se upravljati putem dodatno usklađenih i sinhronizovanih sektorskih strategija, izgradnje kapaciteta, infrastrukture, opreme i informacionih tehnologija i telekomunikacionih sistema.
(vi) Upravljanje migracijama i ilegalne migracije ključni su prioritet za razvoj strateški, pravno i institucionalno uređene oblasti migracija. Planirano, organizovano i integrisano upravljanje migracijama označava praćenje eksternih i internih trendova migracija i sprovođenje aktivnosti kojima se podstiču regularne migracije, uz sprečavanje nezakonite i neregularne migracije. Neki od osnovnih elemenata upravljanja migracijama i borbe protiv ilegalnih migracija jesu vizna politika, integrisano upravljanje granicama i regulisan boravak stranaca. Preduslov za uspešno upravljanje migracijama jeste osiguranje delotvorne koordinacije među institucijama, centralnim koje su odgovorne za izradu politika, kao i operativnim koje ih sprovode, uz uspostavljanje sistema za praćenje javnih politika i mera. Ovaj ključni prioritet takođe sadrži i aktivnosti koje se preduzimaju da bi se osigurao koordinisan, pravovremen i sveobuhvatan odgovor na problem migranata.
(vii) Odgovor na potrebe IRL i izbeglica ključni je prioritet za rešavanje njihovih problema, kao što je utvrđeno u Nacionalnoj strategiji za rešavanje pitanja izbeglih i interno raseljenih lica.  Ova strategija predstavlja okvir za stvaranje inicijativa i sprovođenje aktivnosti sa ciljem rešavanja pitanja izbeglih i interno raseljenih lica za period 2011-2014. godine i pokriva dve ciljne grupe: a) izbeglice u skladu sa statusom koji definiše Zakon o izbeglicama  i b) IRL sa teritorije Kosova i Metohije koji privremeno borave u Republici Srbiji van teritorije Kosova i Metohije. Ovom strategijom definišu se dva smera održivih aktivnosti: podrška za povratak ili integracija. Osim toga, strateški cilj je i razvoj uslova za povratak izbeglica u Republiku Hrvatsku i Bosnu i Hercegovinu, kao i institucionalnih mehanizama za potpuno ostvarivanje prava u zemljama porekla. Drugi strateški cilj jeste stvaranje uslova za izbeglice, naročito najugroženije grupe izbeglica (pojedince i porodice) koji odluče da ostanu u Republici Srbiji, kako bi rešili svoje probleme i podržali njihovu integraciju u lokalne zajednice.
(viii) Borba protiv trgovine ljudima uz poseban naglasak na zaštitu ljudskih prava žrtava strateški je cilj u borbi protiv trgovine ljudima. Velika većina žrtava, njih 90%, su iz Republike Srbije, dok su drugi sa Zapadnog Balkana i iz zemalja bivšeg Sovjetskog Saveza. Podaci MUP-a pokazuju da je najčešća pojava pri trgovini ljudima seksualno iskorišćavanje. Trgovina ljudima takođe se koristi za potrebe iskorišćavanja radne snage, korišćenje žrtava da čine krivična dela, prisilnu prošnju i prisilan brak. S obzirom na tipologiju i metode koje se koriste, ovu vrstu organizovane kriminalne aktivnosti nije uvek moguće sprečiti korišćenjem drugih prioriteta za ovaj sektor, u skladu sa definicijama iz prethodnog teksta. Prioriteti su grupisani u pet oblasti: institucionalni okvir, prevencija, pomoć, zaštita i reintegracija žrtava, međunarodna saradnja i praćenje i ocenjivanje rezultata.
Kako bi se podržali nacionalni strateški ciljevi navedeni u prethodnom tekstu i međunarodna pomoć usmerila na najhitnija pitanja, u NAD-u se navode sledeća dva prioriteta:
NAD prioritet 1 Unapređenje opšte bezbednostii borba protiv kriminala u skladu sa nacionalnim strateškim prioritetima za sektor utvrđenim u okviru (i), (ii), (iii) i (iv). NAD predviđa ostvarivanje ovog prioriteta usmeravanjem i sprovođenjem strateškog i normativnog okvira za borbu protiv kriminala i prevenciju, kao i jačanjem kapaciteta državnih organa za efikasno procesuiranje slučajeva organizovanog kriminala, korupcije, pranja novca i finansiranja terorizma, terorizma, ratnih zločina i drugih krivičnih dela.
NAD prioritet 2 koji ima za cilj da obezbedi integrisano upravljanje granicama i upravljanje migracionim tokovima je u skladu sa nacionalnim strateškim prioritetima za sektor utvrđenim u okviru (iv), (v), (vi) i (vii). Ovim prioritetom NAD neposredno se rešavaju ključne teme koje pokriva nacionalni prioritet integrisanog upravljanja granicama. Preciznije, mere koje se pozivaju na ovaj prioritet za cilj će imati podršku za: sprovođenje Strategije integrisanog upravljanja granicama i unapređenje integrisanih graničnih mehanizama. U prvom slučaju, biće realizovano unapređenje organizacije i upravljanja granicama putem razvoja operativnih akcionih planova relevantnih graničnih službi i osiguranjem koordinacije prilikom njihovog sprovođenja. Druga mera biće usmerena na unapređenje kapaciteta za upravljanje migracijama svih nadležnih institucija uključujući i onih odgovornih za pružanje obrazovanja, zdravstvene zaštite, zapošljavanja, socijalne zaštite i administrativnih usluga (kao što je izdavanje dokumenata) na nacionalnom i lokalnom nivou. Unapređenje uzajamne horizontalne i vertikalne koordinacije svih institucija uključenih u upravljanje migracijama kao i jačanje njihovih kapaciteta.
Regionalne i transnacionalne strategije
Strategija EU za Dunavski region bavi se nizom pitanja i predloženih oblasti za saradnju alociranih na četiri stuba među kojima „Jačanje regiona Dunava“ odgovara ovom sektoru. Prioritetne oblasti relevantne za sektor jesu „Jačanje institucionalnih kapaciteta i saradnje“ i „Zajednički rad na promovisanju bezbednosti i rešavanju organizovanog kriminala i teških zločina“.
Osim toga, Republika Srbija učestvuje u radu Saveta za regionalnu saradnju. Savet za regionalnu saradnju razvio je Strateški dokument za pravosudne i unutrašnje poslove 2011-2013. godine sa Akcionim planom.  Ovim dokumentom spajaju se i integrišu najrelevantniji strateški ciljevi i aktivnosti više programskih dokumenata (strategija, akcionih planova i javnih politika) iz regiona. 
Dokumenti EU i međunarodni sporazumi u vezi sa sektorom
Evropskim partnerstvom sa Republikom Srbijom od 18. februara 2008. godine (2008/213/EK)  utvrđen je skup kratkoročnih i srednjoročnih prioriteta u oblasti pravde, slobode i bezbednosti u vezi sa vizama, kontrolom granica, azilom i migracijama; pranjem novca; narkoticima; policijom; borbom protiv organizovanog kriminala i terorizma. Pod Borbom protiv organizovanog kriminala navodi se: „a) Usvojiti nedostajuće zakonodavstvo, b) razviti kapacitet za zaplenu imovine, v) sprovesti nacionalnu strategiju protiv organizovanog kriminala i g) jačati kriminalističko-obaveštajni rad; Nastaviti borbu protiv trgovine ljudima, uključujući sprovođenje strategije za sprečavanje trgovine ljudima i pružanje odgovarajuće pomoći i zaštite žrtvama“. Kratkoročni prioritet u okviru Pravde, slobode i bezbednosti (vize, granična kontrola, azil i migracije) ističe važnost sprovođenja Strategije za integrisano upravljanje granicama, i jačanje saradnje između agencija za integrisano upravljanje granicama. Srednjoročni prioritet jeste nastavak jačanja kapaciteta granične policije i carinske službe, unapređenje objekata na graničnim prelazima i unapređenje saradnje sa susednim zemljama u borbi protiv trgovine ljudima.
U Sporazumu o stabilizaciji i pridruživanju (član 6.) navodi se: „Republika Srbija se obavezuje da nastavi da podstiče saradnju i dobrosusedske odnose sa drugim državama regiona uključujući i odgovarajući stepen međusobnih ustupaka u pogledu kretanja ljudi, robe, kapitala i usluga, kao i razvoj projekata od zajedničkog interesa, posebno onih koji se odnose na upravljanje granicama i borbu protiv organizovanog kriminala, korupcije, pranja novca, ilegalnih migracija i krijumčarenja, uključujući posebno trgovinu ljudima, lakim oružjem i zabranjenim drogama. Ova obaveza je ključni faktor u razvoju odnosa i saradnje između strana i stoga doprinosi regionalnoj stabilnosti”. Takođe, u članu 80. – Jačanje institucija i vladavine prava (Naslov VII, Pravda, sloboda i bezbednost), navodi se da će biti uspostavljena saradnja sa ciljem jačanja nezavisnosti pravosuđa i unapređenja njegove efikasnosti, unapređenja rada policije i drugih organa za sprovođenje zakona, pružanje odgovarajuće obuke i borbe protiv korupcije i organizovanog kriminala. Ostali relevantni članovi jesu: član 82. – Vize, kontrola granice, azil i migracije; član 83. – Sprečavanje i kontrola ilegalne imigracije, readmisija; član 84. – Pranje novca i finansiranje terorizma; član 85. – Saradnja u vezi sa nedozvoljenim drogama; član 86. – Sprečavanje i borba protiv organizovanog kriminala i ostalih nezakonitih aktivnosti i član 87. – Borba protiv terorizma.
Ključna inicijativa Sarajevskog procesa, Regionalni stambeni program za Zapadni Balkan, prikazuje obnovljenu rešenost četiri partnerske države (Srbija, Crna Gora, Hrvatska i Bosna i Hercegovina) da obezbede svu neophodnu podršku za ukidanje raseljenosti izbeglica, povratnika i raseljenih lica, i omoguće im život kao ravnopravnim građanima, bez diskriminacije. Ova rešenost potvrđena je tokom ministarske konferencije održane u Beogradu u novembru 2011. godine kada je potpisana Zajednička ministarska deklaracija za „Zajednički regionalni program o trajnim rešenjima za izbegla i raseljena lica“.
U pogledu borbe protiv pretnji po javnu bezbednost, odnosno red i mir, kao i u pogledu prevencije, otkrivanja i policijske istrage krivičnih dela, zemlje JEE usvojile su Konvenciju o policijskoj saradnji u Jugoistočnoj Evropi. 
Osim toga, pod okriljem Inicijative za saradnju u Jugoistočnoj Evropi (SECI), države JEE usvojile su Konvenciju o Centru za sprovođenje zakona za Jugoistočnu Evropu (SELEC)  kojim se uspostavlja koordinisana podrška državama članicama prilikom istraživanja i prevencije zločina.
B2.3. Agenda EU
Evropa 2020
Saopštenjem Komisije o programu Evropa 2020 utvrđena je strategija za pametan, održivi i inkluzivni rast. Ključna inicijativa Evropske platforme protiv siromaštva i socijalne isključenosti jeste naglašavanje potrebe da se blisko integrišu socijalno uključivanje i borba protiv diskriminacije, rešavajući, između ostalog, pitanja upravljanja migracijama, integracije migranata, očuvanja ljudskih prava i antidiskriminatornih javnih politika.
Cilj strategije unutrašnjih poslova Evropske unije jeste stvaranje područja bez unutrašnjih granica u koje ljudi mogu da uđu, kreću se, žive i rade slobodno, sigurni da se njihova prava u potpunosti poštuju i da im je bezbednost osigurana. Strateški okvir zasnovan je na programima iz Tampera (1999-04. godine), Haga (2004-09. godine) i Stokholma (2010-14. godine) – Otvorena i bezbedna Evropa koja služi i štiti svoje građane, i sadrži nekoliko strategija i javnih politika kojima se rešavaju različita pitanja iz oblasti bezbednosti i sigurnosti: Strategija EU za unutrašnju bezbednost „Ka evropskom modelu bezbednosti“, Evropska strategija za bezbednost (2003. godine), Strategija za delotvorno sprovođenje Povelje o osnovnim pravima, Strategija o spoljašnjoj dimenziji područja slobode, bezbednosti i pravde (2005. godine), Ka opštoj javnoj politici borbe protiv visokotehnološkog kriminala (2007. godine), Strategija EU za narkotike (2005-2012. godine), Strategija EU za suzbijanje trgovine ljudima (usvojena 2012. godine), Direktiva o seksualnom zlostavljanju, seksualnom iskorišćavanju dece i dečjoj pornografiji, Strategija za visokotehnološku bezbednost (2013. godine), Treća direktiva za borbu protiv pranja novca (usvojena 2005. godine), Revidirana strategija protiv finansiranja terorizma (usvojena 2008. godine) itd. Strateški okvir proističe iz Naslova V Ugovora o funkcionisanju Evropske unije kojim se uređuje „Područje slobode, bezbednosti i pravde“. Strategija EU za unutrašnju bezbednost („Ka evropskom modelu bezbednosti“) navodi izazove, principe i smernice za rešavanje pitanja bezbednosti u okviru EU. Sa ciljem sprovođenja ove strategije, Komisija je u novembru 2010. godine usvojila Saopštenje „Strategija za unutrašnju bezbednost EU u akciji – Pet koraka ka bezbednijoj Evropi“. Njome se predlaže 41 akcija kojima se ciljaju najhitniji bezbednosni izazovi sa kojima se Evropa suočava. Prioriteti Evropske unije za razvoj područja pravde, slobode i bezbednosti tokom perioda 2010-14. godine utvrđeni su Stokholmskim programom kojim je postavljena mapa puta za rad Evropske unije u ovim oblastima. 
Poglavlje 24: Pravda, sloboda i bezbednost
Javna politika unutrašnjih poslova EU grupisana je u dve oblasti: migracija i azil, i unutrašnja bezbednost. Prvo uključuje pitanja koja se odnose na zakonitu i nezakonitu migraciju, integraciju, readmisiju i povratak. Druga obuhvata borbu protiv organizovanog kriminala i terorizma, policijsku saradnju i upravljanje spoljašnjim granicama EU sa ciljem unapređenja zaštite građana i borbe protiv organizovanog kriminala i terorizma. U duhu solidarnosti, strategija EU za cilj ima unapređenje policijske i pravosudne saradnje u kriminalističkim pitanjima, kao i saradnje u oblasti upravljanja granicama, civilne zaštite i upravljanja nepogodama. Strategija za unutrašnju bezbednost EU sastoji se od proaktivnog, horizontalnog i multidisciplinarnog pristupa sa zadacima jasno raspodeljenim između EU i njenih država članica, usmerenog na borbu protiv prekograničnog kriminala, kao što je trgovina ljudima; seksualno zlostavljanje, seksualno iskorišćavanje dece i dečja pornografija; visokotehnološki kriminal; ekonomski kriminal, korupcija, krivotvorenje i piraterija, kao i narkotici.
Podrška i promovisanje prava lica u okviru Zajednice, rešavanje diskriminacije i nejednakosti i promovisanje evropskog državljanstva doprinose unapređenju specifičnih ciljeva i ključnih inicijativa strategije Evropa 2020.
Nacionalni program za usvajanje pravnih tekovina EU - NPAA za period 2013-2016. godine definiše prioritete i mere za naredni period za poglavlje 24:
Spoljašnje granice i Šengen
U pogledu upravljanja granicama prioriteti su vezani za razvoj organizacione strukture i operativnu delotvornost granične policije na svim nivoima organizacije, u skladu sa najboljim praksama i standardima EU; Ažuriranje plana i programa specijalističke obuke granične policije; Izgradnja i modernizacija objekata i infrastrukture na graničnim prelazima, sa ciljem bržeg kretanja ljudi i robe i povećanje kvaliteta kontrole na granicama; kao i dodatna modernizacija i unapređenje infrastrukture i opreme na graničnim prelazima sa ciljem nadzora i obezbeđivanja bezbednosti državnih granica, kao i drugih društvenih pitanja kao što su ljudska prava, regionalna partnerstva i sve veća uključenost organizacija civilnog društva - OCD. Takođe, planira se završetak aktivnosti na uspostavljanju i radu zajedničkih kontakt službi/centara na granicama sa susednim zemljama. Uspostavljanje zajedničkih patrola i zajedničkih graničnih prelaza vršiće se po potrebi.
Migracije
Prioriteti pri upravljanju migracijama jesu završetak regulatornog okvira za sprovođenje Zakona o strancima; Stvaranje centralne baze podataka stranih državljana povezane sa svim nadležnim organima uključenim u postupak izdavanja viza, boravišnih i radnih dozvola (ministarstvo nadležno za spoljne poslove, ministarstvo nadležno za unutrašnje poslove, nacionalna služba za zapošljavanje); Izdavanje biometrijskih dokumenata za strane državljane i razvoj nove Strategije i Akcionog plana za borbu protiv ilegalne migracije; kao i unapređenje položaja posebno osetljivih grupa, naročito putem socijalnog uključivanja dece sa invaliditetom i odraslih sa intelektualnim smetnjama i problemima sa mentalnim zdravljem, kao i žrtava trgovine ljudima.
Vizna politika
U oblasti vizne politike, prioritet je uspostavljanje celovitog viznog informacionog sistema koji bi bio povezan sa diplomatskim misijama, ministarstvom nadležnim za spoljne poslove, ministarstvom nadležnim za unutrašnje poslove, graničnim prelazima i oblastima policijskih uprava.
Azil
Tokom narednog perioda, prioritet će biti potpuno usklađivanje nacionalnog zakonodavstva u oblasti azila sa relevantnim direktivama EU, kao i potpuno sprovođenje svih standarda koji važe u ovoj oblasti na teritoriji država članica EU. Osim toga, biće u potpunosti razmotreno proširenje postojećih kapaciteta za smeštaj azilanata, kao i unapređenje efikasnosti postupka za ispitivanje opravdanosti zahteva za azil (da bi se smanjilo potrebno vreme za obradu, uz unapređenje kvaliteta obrade zahteva), što bi, između ostalog, pri uobičajenom stanju stvari dovelo do smanjenja rizika od nedostatka kapaciteta.
Policijska saradnja i borba protiv organizovanog kriminala
Planira se potpuno uspostavljanje pravnog okvira za policijsku saradnju i borbu protiv organizovanog kriminala do 2016. godine, putem usvajanja organizacione strukture i razvojem administrativnih kapaciteta, naročito baza podataka potrebnih radi uspostavljanja nacionalnog kriminalnog informacionog sistema i njegove primene u najmanje dve organizacione jedinice ministarstva nadležnog za unutrašnje poslove.
U pogledu saradnje u borbi protiv narkotika, planirane aktivnosti jesu: izrada strategije za nadzor u oblasti kontrolisanih psihotropnih supstanci i prekursora; Izmene i dopune Zakona o psihoaktivnim kontrolisanim supstancama u skladu sa Odlukom Saveta 2005/387/PUP; Izmene i dopune Zakona o supstancama koje se koriste u nedozvoljenoj proizvodnji opojnih droga i psihotropnih supstanci (prekursorima) u skladu sa Uredbom (EK) br. 273/2004; priprema podzakonskih akata u vezi sa Zakonom o psihoaktivnim kontrolisanim supstancama; izrada podzakonskih akata u vezi sa Zakonom o supstancama koje se koriste u nedozvoljenoj proizvodnji opojnih droga i psihotropnih supstanci (prekursorima); uspostavljanje i institucionalizacija nacionalnog centra za prikupljanje, obradu i izveštavanje; izrada podzakonskih akata kojima se uređuje oblast sprečavanja zloupotrebe narkotika, tretman i rehabilitacija; ocena Nacionalne strategije za borbu protiv droga za period 2009-2013. godine, kao i sprovođenje ESPAD istraživanja.
U oblasti carinske saradnje, aktivnosti će biti usmerene na revidiranje Strategije o informacionim i komunikacionim tehnologijama Uprave carina za period 2011-2020. godine.
Pravosudna saradnja u krivičnim i građanskim pitanjima biće usmerena na izradu predloga osnove za pregovore i zaključenje sporazume o pravnoj pomoći u krivičnim i građanskim pitanjima, izručenja i uzajamna izvršenja sudskih presuda u krivičnim i građanskim pitanjima sa nizom drugih zemalja. Ministarstvo nadležno za pravosuđe razmotriće mogućnost potpunog usklađivanja Krivičnog zakonika sa relevantnim međunarodnim pravnim izvorima, prvenstveno pravnim tekovinama EU, tokom perioda 2014-2016. godine. Direkcija za upravljanje oduzetom imovinom će, radi pospešivanja upravljanja imovinom smeštenom van Beograda, otvoriti organizacione jedinice u Nišu i Novom Sadu. Osim toga, potreban je dalji razvoj specijalnih istražnih tehnika. 
Potrebno je uspostaviti delotvoran demokratski nadzor nad korišćenjem specijalnih istražnih mera (SIM) s obzirom na to da agencije za sprovođenje zakona koriste SIM. U tom pogledu, Narodna skupština mora da razvije sposobnost korišćenja SIM.
Ministarstvo nadležno za odbranu planira potpisivanje administrativnog sporazuma sa Evropskom odbrambenom agencijom, a sprovođenje ovog sporazuma planira se za 2014. godinu.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B2.4. Opšti ciljevi i prioriteti sektora (2014-2020. godine)
Pored analize situacije predstavljene u prethodnim odeljcima sprovedena je SWOT analiza sektora unutrašnjih poslova, kako bi se utvrdili dugoročni ciljevi i srednjoročni strateški prioriteti, uz realistične i ciljane mere.
Prednosti	Nedostaci
•	Postoje nacionalne i EU strategije usklađivanja i drugi strateški dokumenti
•	Najveći broj pravnih zahteva EU i drugih međunarodnih standarda rešen je državnim strateškim dokumentima
•	Konkretni sektorski planovi za policijsku saradnju i borbu protiv organizovanog kriminala razrađeni su i planira se njihovo potpuno uspostavljanje do 2016. godine
•	U okviru sektora postoji dovoljan broj valjano obučenog osoblja
•	Postojanje strategija u sektoru unutrašnjih poslova	•	Slaba institucionalna saradnja i tok informacija u oblasti borbe protiv organizovanog kriminala, pranja novca, trgovine ljudima i svim ostalim oblastima sektora unutrašnjih poslova
•	Nepostojanje sistematskih planskih dokumenata i podzakonskih propisa i postupaka za borbu protiv organizovanog kriminala, pranja novca i svim ostalim oblastima sektora unutrašnjih poslova
•	Odsustvo sistematskog praćenja sprovođenja javnih politika
•	Nepotpuna primene krivičnog zakona
•	Nedostatak primene strateškog okvira za sektor unutrašnjih poslova
•	Odsustvo među- i unutar-institucionalne koordinacije za sprovođenje strateškog okvira
•	Nedovoljni kapaciteti za smeštaj azilanata
•	Neodgovarajuće profesionalne kvalifikacije i specijalizovano osoblje, nepripremljenost i slabi kapaciteti lokalne samouprave za sprečavanje rizika i nacionalnih nepogoda
Prilike	Pretnje
•	Ubrzanje procesa približavanja EU
•	Dostupnost sredstava iz fondova EU i bilateralnih fondova
•	Razvoj jasnih organizacionih i koordinacionih institucionalnih kapaciteta u okviru relevantnih struktura zainteresovanih strana odgovornih za borbu protiv organizovanog kriminala
•	Razvoj jasnih organizacionih i koordinacionih institucionalnih kapaciteta u okviru relevantnih struktura zainteresovanih strana u oblasti sektora unutrašnjih poslova
•	Unapređenje sposobnosti za efikasno sprovođenje javnih politika i pravnog okvira za relevantne aktere
•	Uspostavljeno održivo finansiranje sistema za integrisanu zaštitu i spasavanje
•	Unapređena funkcionalna saradnja organa sistema za zaštitu i spasavanje na nacionalnom i lokalnom nivou 	•	Slabi rezultati u borbi protiv svih vidova kriminala
•	Neodgovarajuća reakcija na hitne situacije
•	Slabi tehnički i ljudski kapaciteti za upravljanje granicama, za sprečavanje i borbu protiv kriminala
•	Povećan broj izbeglica kao rezultat proširenja šengenskih granica.
•	Porast broja ilegalnih migranata
•	Nedovoljni kapaciteti susednih zemalja koje još uvek nisu otpočele postupak evropskih integracija
•	Nejasan pravni okvir za koordinaciju istraga organizovanog kriminala
Kako bi odražavao navedeno i usmerio programiranje pomoći, opšti cilj formulisan je ovako:
Unaprediti sigurnost i bezbednost na pojedinačnom nivou, na nivou različitih društvenih grupa i zajednica i države
Ovaj opšti cilj zasnovan je na daljem unapređenju bezbednog i sigurnog okruženja kao neophodnog preduslova za ekonomski, kulturni i društveni rast. Kako bi se ostvario, potrebna je sveobuhvatna, usklađena i delotvorna reakcija radi rešavanja izazova u oblasti sigurnosti i bezbednosti. Na osnovu dva prioriteta u oblasti unutrašnjih poslova, težište je usmereno na povećanu delotvornost, usklađivanje sektorskih strateških i pravnih okvira, integraciju i koordinaciju sektorskih mera i pristupa.
Prioritet 1: Unapređenje opšte bezbednosti i borba protiv kriminala
Za ostvarivanje ovog prioriteta potrebno je ispuniti opšte preduslove: unaprediti pravni i strateški okvir u sektoru, pojačati institucionalnu organizaciju i koordinaciju. Kako bi se obezbedilo sigurno i bezbedno okruženje, naročito na pojedinačnom nivou, ali i nivou različitih društvenih grupa i zajednica, potrebna je efikasna i delotvorna reakcija u rešavanju pretnji ozbiljnog i organizovanog kriminala, pranja novca i finansiranja terorizma, terorizma, visokotehnološkog kriminala, trgovine ljudima i drugih pretnji, uz brzu reakciju na novonastale krize uzrokovane veštačkim ili prirodnim nepogodama.
Prioritet 2: Osiguranje integrisanog upravljanja granicama i upravljanje tokovima migracija
Unaprediti operativnu delotvornost granične policije i srodnih službi na svim nivoima, sa ciljem podsticanja kretanja ljudi i robe, ali i osiguranja bezbednosti i zaštite od svih prekograničnih kriminalnih aktivnosti koje bi mogle da ugroze sigurnost i stabilnost u regionu. Upravljanje tokovima migracija uz pretnje po bezbednost predstavlja izazove koji će morati da budu rešeni osiguranjem efikasnog rada integrisanog upravljanja granicama. Biće sprovedene sveobuhvatne, koherentne i delotvorne mere radi ispravnog rešavanja izazova migracija i ilegalnih migracija. Osim toga, biće uspostavljen efikasniji sistem azila koji štiti azilante, i biće sprovedene mere u pogledu osnovnih prava i potreba svih migranata (uključujući IRL, izbeglice i povratnike).
B2.5. Sektorske mere za sprovođenje prioriteta u sektoru
Prioritet 1: Unapređenje opšte bezbednosti i borba protiv kriminala
Mera 1.1: Unapređenje i sprovođenje strateškog i normativnog okvira za borbu protiv kriminala i prevenciju
Ovom merom biće podržana prevencija i borba protiv kriminala putem daljeg usklađivanja strateškog i zakonodavnog okvira sa poglavljem 24 pravnih tekovina EU, njihovim delotvornim sprovođenjem i daljim usklađivanjem sa drugim međunarodnim standardima. Biće ostvarena se kroz jačanje institucionalnih kapaciteta za strateško planiranje i razvoj koherentnog strateškog okvira u ministarstvu nadležnom za unutrašnje poslove, kao i putem unapređenja sprovođenja strateškog i pravnog okvira za prevenciju i borbu protiv kriminala. Ovom merom takođe će se podržati i sprovođenje akcionih planova, kako u ljudskom, tako i u tehničkom smislu, kroz sistem za praćenje, ocenjivanje i izveštavanje. Osim toga, jačaće se kapaciteti operativnih jedinica relevantnog ministarstva nadležnog za unutrašnje poslove neposredno odgovornih za sprovođenje navedenog. Ovom merom biće podržan razvoj efikasne koordinacije i saradnje u okviru ministarstva nadležnog za unutrašnje poslove i odgovarajućih institucija i organa, kao i uspostavljanje efikasnog praćenja sprovođenja strategija i zakona. Okvirna strategija za ovu meru jeste Strategija za razvoj Ministarstva unutrašnjih poslova (2011-2016. godine) sa Akcionim planom za sprovođenje strategije.
Mera 1.2: Jačanje kapaciteta državnih organa za efikasno procesuiranje slučajeva organizovanog kriminala, korupcije,  pranja novca, finansiranja terorizma, terorizma, ratnih zločina i drugih krivičnih dela
Ovom merom jačaće se pravni i institucionalni kapaciteti radi izvršenja složenih istraga i unapređenja učinka u borbi protiv svih vidova kriminala. Potrebno je obratiti posebnu pažnju na proaktivnost, efikasniju razmenu informacija, stvaranje nacionalnog Sistema za kriminalno obaveštajni rad, jačanje analitičkog rada, unapređenje kapaciteta za istrage i veštačenje na mestu zločina, unapređenje kapaciteta za finansijske istrage, ocene rizika, visokotehnološki kriminal, statističke podatke o kriminalu, mapiranje kriminala, prikupljanje i obradu podataka, kao i uspostavljanje jedinstvenih baza radi razvoja obaveštajno-policijskog rada kao policijskog modela izgrađenog oko ocene i upravljanja rizicima. Osim toga, obaveštajno policijski rad trebalo bi da je u vezi sa Strateškim odlučivanjem i Dugoročnim planiranjem. Merom bi trebalo da se unapredi koordinacija između svih relevantnih zainteresovanih strana, uključujući one unutar ministarstva nadležnog za unutrašnje poslove. Kao što je navedeno u prethodnom tekstu, prema Nacionalnoj strategiji za prevenciju i borbu protiv organizovanog kriminala, pojam i vrste organizovanog kriminala utvrđeni su kao izvršenje krivičnih dela koje vrši organizovana kriminalna grupa ili njeni članovi, pri čemu se za organizovanu kriminalnu grupu smatra grupa od tri ili više lica koja postoji tokom određenog vremenskog perioda i deluje u dogovoru sa ciljem izvršenja jednog ili više krivičnih dela. Poseban zahtev prema Krivičnom zakoniku jeste osuda od četiri godine ili više za svrhu sticanja, neposredno ili posredno, finansijske i druge dobiti. Svi ovi materijalni elementi moraće se na odgovarajući način primeniti u okviru jasnih postupaka za istragu i gonjenje, tokom daljeg institucionalnog i zakonodavnog razvoja.
Mera 1.3 Jačanje kapaciteta policije, državnih organa, lokalnih opština, manjina i civilnog društva za sveobuhvatnu i efikasnu zaštitu ljudskih i manjinskih prava, sigurnosti i bezbednosti građana.
Ovom merom osiguraće se jačanje Policijskog rada u zajednici u Republici Srbiji kroz razvoj policijskih kompetencija, sposobnosti i etike u oblasti poštovanja ljudskih prava, različitosti, kao i profesionalnog i zakonitog delovanja; Uspostavljanje i razvoj partnerstava sa lokalnim zajednicama i njihovo uključivanje u rešavanje bezbednosnih pitanja; Zajednički razvoj prevencije i rada policije i zajednice usmerenog na rešavanje problema. Putem sprovođenja Strategije policijskog rada u zajednici sa Akcionim planom i uz unapređenje profesionalnih znanja, biće stvoreni uslovi za novu policijsku kulturu koja deluje proaktivno pri osiguranju bezbednosti zajednice putem poštovanja stavova građana. Ova mera takođe uključuje: razvoj prevencije radi opšte zaštite dece, učenika, žena i drugih potencijalnih žrtava nasilja u porodici; manjinske grupe i druge ugrožene grupe; efikasno sprečavanje i borbu protiv nasilja na javnim i sportskim manifestacijama; razvoj metoda za policijski rad usmeren na rešavanje problema; efikasnu kontrolu policijskih organa (tokom hapšenja i pritvora), razvoj izgradnje profesionalnih i etičkih kapaciteta policije sa ciljem jačanja profesionalnog integriteta i odgovornog policijskog rada.
Mera 1.4: Unapređenje kapaciteta državnih organa za efikasno reagovanje u hitnim situacijama i delotvornu zaštitu građana
Ovom merom nastaviće se razvoj i podrška za sprovođenje efikasnog i delotvornog sistema integrisane zaštite i spasavanja u hitnim situacijama, kroz smanjenje rizika i posledica prirodnih nepogoda i drugih katastrofa na lokalnom, nacionalnom i regionalnom nivou. Merom će se: jačati utvrđivanje, ocena i praćenje rizika i unaprediti rano upozoravanje putem razvoja i primene standarda i metodologije za ocenu pri utvrđivanju rizika od prirodnih nepogoda i drugih katastrofa u skladu sa preporukama EU  za razvoj nacionalnih bezbednosnih sistema: uspostavljanje institucionalnih, organizacionih i kadrovskih uslova za sprovođenje zaštite u hitnim situacijama; obezbeđivanje valjano obučenog osoblja; uspostavljanje i obuka postojećih vatrogasnih i spasilačkih jedinica; uspostavljanje sistema 112 za hitne pozive i podrška reogranizaciji praćenja, sistema ranog uzbunjivanja, kao i smanjenje faktora rizika putem unapređenih metoda za predviđanje, ocenu i društveno-ekonomsku analizu višestrukih rizika; kao i uspostavljanje efikasne reakcije na hitne slučajeve na svim nivoima. Ovom merom biće podržana izgradnja mehanizama za međuinstitucionalnu koordinaciju za brze reakcije u hitnim situacijama, naročito za sve ključne aktere, kao što su Ministarstvo odbrane, uz unapređenje njihovih kapaciteta u pogledu mehanizama za hitno reagovanje. Dalje će se razviti postupci za kontrolu oružja i municije i sprovođenje aktivnosti za uklanjanje neeksplodiranih ubojitih sredstava, skladištenje i uništenje eksplozivnih naprava.
Prioritet 2: Osiguranje integrisanog upravljanja granicama i upravljanje tokovima migracija
Mera 2.1: Unapređenje integrisanog upravljanja granicama (sprovođenje Strategije za integrisano upravljanje granicama (IUG))
Ova mera doprineće sprovođenju regulatornog okvira usklađenog sa modelima, standardima i preporukama EU, kao i preporukama za Zapadni Balkan,  da bi se osigurale bezbedne i zaštićene granice i suzbile sve prekogranične kriminalne aktivnosti koje bi ugrozile sigurnost i stabilnost u regionu. Mera će biti usmerena na unapređenje organizacije i upravljanja granicama putem razvoja operativnih akcionih planova za relevantne pogranične službe i obezbeđivanje saradnje prilikom njihovog sprovođenja – reorganizaciju graničnih službi i razvoj i sprovođenje zajedničke ocene rizika. Merom će biti usklađene postojeće administrativne procedure, razvijene nedostajuće procedure za zajednički rad graničnih službi tokom redovnog rada i u hitnim situacijama i osigurati njihovo praktično sprovođenje. Ova mera takođe će doprineti razvoju sistema za kadrovsko planiranje u graničnim službama, prilagođavanju modela obuke programima obuke za granične službe u državama članicama EU i sprovođenju programa obuke. Osim toga, merom će se osigurati sinhronizovan razvoj telekomunikacionih i informacionih tehnologija u delu koji se odnosi na sistem podrške integrisanom upravljanju granicama. Rezultati u kontroli granica mogu da se osiguraju samo ukoliko postoji integracija svih graničnih službi u jedinstven sistem za prikupljanje obaveštajnih informacija i sprovođenje (granična policija, carina, fitosanitarna i veterinarska inspekcija), koji pokriva sve uključene službe.
Mera 2.2: Unapređenje mehanizama za upravljanje migracijama
Ovom merom biće podržana dalja izgradnja kapaciteta u oblasti upravljanja migracijama i usmeriće se na koordinaciju u svim relevantnim institucijama, doprinoseći unapređenju sistema za upravljanje migracijama u Republici Srbiji i njegovoj potpunoj usklađenosti sa standardima EU i koordinisanim sprovođenjem javnih politika u oblasti migracija, od ulaska u zemlju do integracije određenih kategorija migranata. Usmerenje će biti na unapređenju kapaciteta za upravljanje migracijama svih nadležnih instanci na nacionalnom i lokalnom nivou koje su odgovorne za obezbeđivanje obrazovanja, zdravstvene zaštite, zapošljavanja, socijalne zaštite i administrativnih usluga (kao što je izdavanje dokumenata). Osim toga, biće unapređeno prikupljanje i razmena statističkih podataka i praćenje tokova migracija, a postojeći propisi biće usklađeni sa EUROSTAT standardima. Mehanizmi za izveštavanje EUROSTAT-u, Evropskoj migracionoj mreži i drugim relevantnim mrežama biće razvijeni, kao i razmena najboljih praksi i relevantnih iskustava. Ovom merom biće podržan dalji razvoj zakonskog i strateškog okvira i stvaranje mehanizama za uspešno sprovođenje javnih politika u oblasti azila, ilegalnih migranata i radnih migranata, i usklađivanje sa pravnim tekovinama EU uz poseban naglasak na stvaranje neophodnih preduslova za neometano korišćenje svih prava migranata.  Kako bi se podstakla sinergija između migracija i razvoja, biće ostvarena sveobuhvatna partnerstva sa zemljama porekla i tranzita legalne i nepravilne migracije, uz razmenu iskustava i saradnju u okviru država članica EU. Kako bi se sprečile sekundarne migracije, biće razvijene dodatne mere za uspešnu reintegraciju povratnika u skladu sa sporazumima o readmisiji, a biće unapređeni i kapaciteti za rad institucija na lokalnom i nacionalnom nivou nadležnih za upravljanje migracijama, zapošljavanje, zdravstvenu zaštitu, lokalnu samoupravu, unutrašnje poslove i socijalnu zaštitu. Osim toga, biće uspostavljeni programi i delotvorni mehanizmi za dobrovoljan povratak lica koja nezakonito borave na teritoriji Republike Srbije. Obezbediće se odgovarajući uslovi za smeštaj azilanata i lica kojima je odobrena zaštita, u skladu sa standardima EU u pogledu količine i kvaliteta uz uspostavljanje postupaka i neophodne infrastrukture za pomoć u kriznim situacijama uzrokovanim neočekivanim tokovima migracija, putem izgradnje neophodnih objekata. Ovom merom biće podržan dobrovoljan održivi povratak interno raseljenih lica sa Kosova i Metohije u mesto porekla. Osim toga, sva IRL, izbeglice i lica iz readmisije za koja postoje nerazrešena pravna pitanja (imovinska prava, kršenje ljudskih prava, nedostatak ličnih dokumenata itd.) i pitanja u vezi sa podrškom za njihov povratak, biće podržana putem besplatne pravne pomoći. Biće podržani tok informacija i institucionalna saradnja; Biće dodatno razvijene organizacione strukture usklađene sa relevantnim zakonima i sistematskim praćenjem javnih politika i sprovođenjem mera.
Regionalne, prekogranične i transnacionalne teme u sektoru unutrašnjih poslova
Potrebno je obezbediti instrumente od važnosti za regionalnu saradnju, kao što su podrška iz višekorisničke IPA, prekogranična saradnja (CBC) i transnacionalni programi, za one aktivnosti u kojima je vrednost regionalnog pristupa očigledna.
Višekorisnička IPA
Prioritet u regionalnoj saradnji uz podršku instrumenata kao što je višekorisnička IPA jesu stvaranje neophodnih pravnih, institucionalnih, finansijskih i ljudskih resursa kako bi se osigurala efikasna regionalna policijska saradnja, naročito u oblasti nadzora granica, upravljanja migracijama, zaštite svedoka, borbe protiv organizovanog kriminala i upravljanja hitnim situacijama.
Regionalni program „Zajednički program za prioritetna trajna rešenja za izbegla i interno raseljena lica – regionalna saradnja“ pruža trajna rešenja za smeštaj raseljenog stanovništva i u velikoj meri je doprineo pristupu njihovim pravima.
Radi razrešenja dugotrajne situacije raseljenosti, četiri partnerske zemlje (Bosna i Hercegovina, Crna Gora, Republika Hrvatska i Republika Srbija), uz međunarodnu zajednicu, pokrenule su regionalnu inicijativu usmerenu ka obezbeđivanju dobrovoljnog povratka i reintegracije ili lokalne integracije izbeglih i interno raseljenih lica (IRL) kojima je to potrebno. Kao deo ove regionalne inicijative, partnerske zemlje razvile su Regionalni stambeni program kojim će se obezbediti trajna i održiva rešenja za smeštaj za procenjenih 27.000 domaćinstava, odnosno 74.000 pojedinaca. Ovaj program trebalo bi da se sprovodi tokom petogodišnjeg perioda, počevši od 2012. godine. Prema početnim procenama, ukupna cena investicija u program trebalo bi da iznosi 583 miliona evra i da se rasporedi na petogodišnji period.
Prekogranična saradnja
U ovom sektoru, moguće oblasti za prekogranične i transnacionalne programe vezane su za tematski cilj 5 Evropskog fonda za regionalni razvoj (ERDF). Promovisanje prilagođavanja na klimatske promene, sprečavanje rizika i planovi upravljanja vezuju se za mere upravljanja u hitnim slučajevima, uz posebno usmerenje na šumske požare, poplave i druge prirodne nepogode i katastrofe. Borba protiv organizovanog kriminala, kao što je trgovina ljudima, ili saradnja pograničnih organa, od posebne su važnosti za sprovođenje tematskog cilja 11 – Unapređenje institucionalnih kapaciteta i efikasna javna uprava uz posebno usmerenje na organe koji se bave integrisanim upravljanjem granicama.
Transnacionalne teme
Prema Akcionom planu Strategija EU za Dunavski region: „Za podršku dunavskim zemljama u administrativnoj saradnji i unapređenju kvalifikacija službi za sprovođenje zakona, pravosudnih i drugih službi“, prioritet jeste unapređenje saradnje u regionu Dunava u oblastima: Ciljano prikupljanje i razmena ključnih kriminalističkih informacija; Utvrđivanje najozbiljnijih pretnji; Ocena pretnje od ozbiljnog i organizovanog kriminala; Gonjenje internet kriminala (visokotehnološki kriminal); Carinske informacije; Uklanjanje mina u područjima za koja se sumnja da su minirana; Upravljanje migracijama.
B2.6. Institucionalni okvir za sprovođenje sektorskog pristupa
Za sektor unutrašnjih poslova, u kontekstu sektorskog pristupa, odgovorne su sledeće institucije: ministarstvo nadležno za unutrašnje poslove (uključujući i Upravu policije i Upravu kriminalističke policije), ministarstvo nadležno za pravosuđe (uključujući Direkciju za upravljanje oduzetom imovinom i Kancelariju državnog tužioca), ministarstvo nadležno za spoljne poslove, ministarstvo nadležno za odbranu (uključujući Inspektorat odbrane, Vojnobezbednosnu agenciju, Vojnoobaveštajnu agenciju), ministarstvo nadležno za finansije (uključujuću Upravu carina, Upravu za sprečavanje pranja novca), javne agencije (Agencija za borbu protiv korupcije, Bezbednosno-informativna agencija), Komesarijat za izbeglice i migracije Republike Srbije i Kancelarija za Kosovo i Metohiju. Vodeća institucija za ovaj sektor jeste ministarstvo nadležno za unutrašnje poslove.
U kontekstu sektorskog pristupa, ministarstvo koordiniše rad svih relevantnih institucija u sektoru u pogledu planiranja, programiranja, sprovođenja i praćenja mera/aktivnosti u sektoru unutrašnjih poslova koje će biti podržane sredstvima EU i drugim sredstvima međunarodne razvojne pomoći. Odgovornost za formalno podnošenje i kasnije sprovođenje mera/aktivnosti zavisi od njihovog konteksta i odgovornosti institucija uključenih u sektor unutrašnjih poslova.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za unutrašnje poslove.  Sektorska radna grupa za unutrašnje poslove odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, predlaganje relevantnih mera i aktivnosti, kao i za podršku uvođenju sektorskog pristupa u sektoru unutrašnjih poslova. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Institucije koje učestvuju u SRG jesu ministarstvo nadležno za unutrašnje poslove, ministarstvo nadležno za pravosuđe i javnu upravu, ministarstvo nadležno za finansije, ministarstvo nadležno za privredu, ministarstvo nadležno za spoljne poslove, ministarstvo nadležno za odbranu, kancelarija nadležna za Kosovo i Metohiju, Komesar za izbeglice i migracije i kancelarija nadležna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.

 
B2.7. Pokazatelji za merenje napretka
Prioritet 1: Unapređenje opšte bezbednosti i borba protiv kriminala

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1. Nivo percepcije bezbednosti građana	%	58%	Povećan	Povećan	Povećan	Povećan	Povećan	Povećan	Povećan	Povećan	Izveštaj OEBS	Ministarstvo nadležno za unutrašnje poslove
1.2 Nivo bezbednosti prema nacionalnim institucijama, broj zločina zabeleženih u MUP-u	Da / Ne 
		Pozitivna ocena  	Pozitivna ocena	Pozitivna ocena	Pozitivna ocena	Pozitivna ocena	Privremeno zatvorena poglavlja			Godišnji izveštaj EK o napretku	Ministarstvo nadležno za unutrašnje poslove
												
Mera 1.1: Unapređenje i sprovođenje strateškog i normativnog okvira za borbu protiv kriminala i prevenciju

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Procenat sprovedenih NPAA mera u sektoru unutrašnjih poslova na godišnjem nivou	%		100%	100%	100%	100%	100%				Godišnji izveštaj KEI
	KEI
Procena usklađenosti sa poglavljem 24 pravnih tekovina EU	%	XX								100%		
1.1.2. Broj evidentiranih krivičnih dela od strane policijepo Eurostat metodologiji	Indeks 100 (Indeks krivičnih dela)
	100	95	90	85	83	80	75	70	65	Eurostat izveštaji
	Republičko javno tužilaštvo/ Ministarstvo nadležno za unutrašnje poslove
1.1.3. Procenat sprovođenja aktivnosti datih u Akcionom planu Razvojne strategije Ministarstva unutrašnjih poslova (2011 – 2016) na godišnjem nivou	%	80%	povećan	povećan	povećan	povećan	100%				MUP – Izveštaj o sprovođenju	Ministarstvo nadležno za unutrašnje poslove
1.1.4. Uspostavljen i delotvoran sistem za praćenje 
	Broj strategija
	1	povećan	povećan	povećan	povećan	povećan	povećan	redovan	redovan	Godišnji izveštaj MUP	Ministarstvo nadležno za unutrašnje poslove
MERA 1.2: Jačanje kapaciteta državnih organa za efikasno procesuiranje slučajeva organizovanog kriminala, pranja novca i finansiranja terorizma, terorizma, ratnih zločina i drugih krivičnih dela

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. Uspostavljanje jasne evidencije o aktivnostima organizovanog kriminala	Broj	Ne postoji statistička evidencija za sve tipove organizovanog kriminala	Metodologija statističkih evidencija uspostavljena na centralnom nivou	Statistički podaci obezbeđeni na centralnom nivou	Metodologija statističkih evidencija uspostavljena na Nacionalnom nivou	Statistički podaci obezbeđeni na Nacionalnom nivou	Statistički podaci obezbeđeni na Nacionalnom nivou	Mapiranje organizovanih grupa na Nacionalnom nivou	Mapiranje organizovanih grupa na Nacionalnom nivou		Godišnji izveštaj MUP	Ministarstvo nadležno za unutrašnje poslove
1.2.2.  Broj optužnica podignut u slučajevima organizovanog kriminala	Broj	Ne postoji statistička evidencija za sve tipove organizovanog kriminala									Izveštaj RJT	Ministarstvo nadležno za pravosuđe
												
1.2.3. Procenat proaktivnih slučajeva vođenih obaveštajnim radom naspram reaktivno otvorenih slučajeva	  %	Ne postoji jasna evidencija	Uspostavljena
jasna evidencija								Godišnji izveštaj MUP 	Ministarstvo nadležno za unutrašnje poslove
1.2.4. Iznos zamrznutih sredstava	Evra/dinara Vrednost imovine stečene kriminalnim aktivnostima	Ne postoji jasna evidencija	Uspostavljena
jasna evidencija	Uvećan	Uvećan	Uvećan	Uvećan				Direkcija za upravljanje oduzetom imovinom / Ministarstvo pravde i državne uprave	Ministarstvo nadležno za pravoduđe
MERA 1.3:  Jačanje kapaciteta policije, državnih organa, lokalnih opština, manjina i civilnog društva za sveobuhvatnu i efikasnu zaštitu ljudskih i manjinskih prava, sigurnosti i bezbednosti građana. 

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.3.1. .% sprovođenja aktivnosti predviđenih Strategijom za policijski rad u okviru zajednice i Akcionim planom	%	0	30%	50%	75%	80%	100%				Godišnji izveštaj MUP	Ministarstvo nadležno za unutrašnje poslove
1.3.2. Uspostavljena je i sprovodi se obuka postavljenih policajaca za sprovođenje programa policijskog rada u okviru zejednice, 	Broj postavljenih policajaca koji je prošao obuku	0	100	300	500	700	850				Godišnji izveštaj MUP	Ministarstvo nadležno za unutrašnje poslove
1.3.3. Policijske stanice/jedinice za rad u zajednici i partnerstvo  sa lokalnim zajednicama funkcionalne i efikasne	Broj policijskih stanica za rad u zajednici na svim nivoima
	0					170				Godišnji izveštaj MUP	Ministarstvo nadležno za unutrašnje poslove
1.3.4. Povećano poverenje građana u policiju	Smanjenje broja incidenata u okviru javne bezbednosti	41%	50%	55%	60%	65%	70%	75%	75%	805	Istraživanje OEBS	Ministarstvo nadležno za unutrašnje poslove
MERA 1.4:  Unapređenje kapaciteta državnih organa za efikasno reagovanje u hitnim situacijama i delotvornu zaštitu građana

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.4.1. Broj uspostavljenih jedinica odgovornih za hitne reakcije	Broj uspostavljenih jedinica	159	162	165	168	172	177	182	184	186	Godišnji izveštaj MUP	Ministarstvo nadležno za unutrašnje poslove
1.4.2. Vreme odziva jedinica za hitne reakcije	Minuta	9,7	9,5	9,0	8,5	8,0	7,5	7,0	6,5	6	Godišnji izveštaj MUP	Ministarstvo nadležno za unutrašnje poslove
1.4.3. Broj zaplenjenog malokalibarskog vatrenog oružja i lakog oružja	Broj	1292									Godišnji izveštaj MUP	Ministarstvo nadležno za unutrašnje poslove
PRIORITET 2: Osiguranje integrisanog upravljanja granicama i upravljanja tokovima migracija

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1. Broj ilegalnih migranata smanjen	Broj	20.000
(2010/2011)	smanjen	smanjen	smanjen	smanjen	smanjen	smanjen	smanjen	smanjen	Godišnji izveštaj MUP/ Godišnji izveštaj Komesarijata za izbeglice	Ministarstvo nadležno za unutrašnje poslove
2.2. Unapređena infrastruktura i opremljenost graničnih prelaza	Da / Ne	Koordinaciono telo za sprovođenje integrisanog upravljanja granicama je postalo operativno 
	Pozitivna ocena  	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena	Pozitivna ocena	Izveštaj EK o sprovođenju predpristupnih zahteva EU	Ministarstvo nadležno za unutrašnje poslove
MERA 2.1: Unapređenje integrisanog upravljanja granicama (sprovođenje Strategije za integrisano upravljanje granicama)

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1. Smanjen broj zabeleženih nezakonitih prelazaka granica	Broj	3083	smanjen	smanjen	smanjen	smanjen	smanjen	smanjen	smanjen	smanjen	Godišnji izveštaj MUP	Ministarstvo nadležno za unutrašnje poslove
2.1.2 Broj usvojenih operativnih akcionih planova relevantnih graničnih službi za osiguranje reorganizacije graničnih službi	Broj	Strategija za integrisano upravljanje granicama usvojena 	Akcioni plan usvojen i sprovodi se								Izveštaj koordinacionih tela	Ministarstvo nadležno za unutrašnje poslove/ Koordinaciona tela
2.1.3.% broja graničnih prelaza pokrivenih sinhronizovanim IT sistemom	%	80%	85%	90%	95%	100%					Godišnji izveštaj MUP	Ministarstvo nadležno za unutrašnje poslove
MERA 2.2: Unapređenje mehanizama za upravljanje migracijama

Pokazatelj	Jedinica	Početna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1. Broj potpisanih protokola o readmisiji i Bilateralnih sporazuma o readmisiji	Broj	26	Povećanje	Povećanje	Povećanje	Povećanje	Povećanje				Izveštaji MSP i MUP	Ministarstvo nadležno za unutrašnje poslove
2.2.2. Usklađivanje statističke metodologije za prikupljanje podataka o tokovima migracija sa zahtevima Eurostata.		17745
(Izveštaj Eurostat 2012)	Smanjenje	Smanjenje	Smanjenje	Smanjenje	Smanjenje	Smanjenje	Smanjenje	Smanjenje	Eurostat izveštaj	Ministarstvo nadležno za unutrašnje poslove /KIRS
2.2.3. Jedinstveni sistem za praćenje, prikupljanje, organizovanje i razmenu podataka o migratornim kretanjima funkcionalan	Da/Ne	Uspostavljen zakonski osnov	Usvojena podzakonska akta za sprovođenje Zakona	Obezbeđeni tehnički kapaciteti za sprovođenje Zakona	Podaci iz relevantnih evidencija uključeni u sistem	Statistički podaci obezbeđeni	Statistički podaci obezbeđeni	Statistički podaci obezbeđeni	Statistički podaci obezbeđeni	Statistički podaci obezbeđeni	Migracioni profil RS
Godišnji izveštaji KIRS	KIRS
2.2.4. Broj Saveta za migracije uspostavljenih u skladu sa Zakonom o migracijama, podržanih iz budžeta	Broj	20	20	20	20	20	20	20	20	20	Godišnji izveštaji KIRS	KIRS
2.2.5. Broj neformalnih kolektivnih centara smanjen	Broj	40				36	32	28	24	20	Godišnji izveštaji KIRS	KIRS
2.2.6. Ukupan broj rešenih predmeta IRL (pravnih i ostalih u sladu sa njihovim potrebama) sa Kosova i Metohije	Broj	620	1100	1650	2250	2850	3450	4000	4600	5200	Godišnji izveštaj KIRS	KIRS
2.2.7. Broj godišnje održivih povratnika na Kosovo i Metohiju	Broj	442	200	300	300	300	300	300	300	300	Godišnji izveštaji KIRS i KKiM	KIRS/KKiM
												
												
												

 
B2.8. Delotvornost, efikasnost i održivost pomoći
Prema bazi podataka ISDACON, sektor unutrašnjih poslova primio je tokom perioda 2007-2012. godine značajan iznos pomoći od međunarodne donatorske zajednice, sa procenjenim ukupnim iznosom realizovanih sredstava od 88,25 miliona evra. Najveći i najznačajniji donator u sektoru bila je EU sa ukupno realizovanih 29,4 miliona evra tokom perioda 2007-2013. godine u okviru IPA komponente I. 
U okviru sedmogodišnjeg programa za period 2007 – 2013. godine, IPA komponenta I finansirala je projekte usmerene na uvođenje sistema za upravljanje slučajevima u sudove i tužilaštvo, zaplenu kriminalom stečene imovine, reformu kaznenog sistema i jačanje alternativnih sankcija, borbu protiv korupcije, borbu protiv pranja novca i finansiranja terorizma, sprečavanje i suzbijanje ilegalnih migracija, unapređenje standarda kontrole granica, razvoj informacionog sistema za kontrolu graničnih prelaza, jačanje ministarstva nadležnog za unutrašnje poslove. Osim toga, IPA podrška bila je usmerena na stvaranje odgovarajućih uslova za život i očuvanje integracije prisilnih migranata koji su odabrali da ostanu u Republici Srbiji uz podršku održivom povratku onih koji žele da se vrate na Kosovo, kao i na uspostavljanje sistema za praćenje zakonitih migracija putem uspostavljanja Centralne baze podataka. Pružena je podrška i jačanju kapaciteta institucija za sprovođenje zakona (Uprava kriminalističke policije i Kancelarija javnog tužioca) radi istraživanja i gonjenja organizovanog kriminala, unapređenja uslova života, osiguranja integracije i pristupa pravima azilanata i pružanja pravne pomoći neophodne za unapređenje pristupa IRL, izbeglica i lica iz readmisije imovinskim pravima, zdravstvu, obrazovanju, zapošljavanju i socijalnoj zaštiti.
Regionalni program „Zajednički program za prioritetna trajna rešenja za izbegla i interno raseljena lica – regionalna saradnja“ obezbeđuje trajna rešenja za smeštaj raseljenog stanovništva i u velikoj meri je doprineo pristupu njihovim pravima. Više projekata u okviru višekorisničke IPA bavi se relevantnim pitanjima u okviru sektora unutrašnjih poslova sa ciljem: promovisanja koordinisane i usklađene upotrebe proceduralnih i van-proceduralnih mera zaštite svedoka na regionalnom i evropskom nivou, radi borbe protiv organizovanog kriminala i korupcije kroz jačanje institucionalnih kapaciteta jedinica za zaštitu svedoka i drugih relevantnih agencija; za jačanje operativnih kapaciteta i sposobnosti kancelarija javnih/državnih tužilaca u zemljama korisnicama radi gonjenja i istrage prekograničnog organizovanog kriminala i srodnih slučajeva ekonomskog i finansijskog kriminala i korupcije; približavanje država korisnica Mehanizmu za civilnu zaštitu Zajednice i doprinos razvoju njihovih kapaciteta za civilnu zaštitu i regionalnu saradnju. 
Pored navedenih EU IPA projekata, sektor unutrašnjih poslova koristio je pomoć drugih donatora koju su u okviru tematskih projekata pružili OEBS, Ministarstva spoljnih poslova SAD i Svetska banka, kao i u okviru projekata stranih ambasada u Beogradu, kao što su ambasade UK, Francuske i Nemačke, kao i Vlada Norveške. Ovi projekti bili su usmereni na: jačanje laboratorijskog ispitivanja i istraga na mestu zločina; obuku stručnjaka koji rade u oblasti trgovine ljudima; promovisanje integrisanih mehanizama za upravljanje hitnim slučajevima; unapređenje izvršenja pravde i pravosudnog sistema za maloletnike, kao i institucionalizaciju mreže za podršku žrtvama svedocima; unapređenje ključnih kapaciteta za strateško planiranje i upravljanje; obuku o novom Zakoniku o krivičnom postupku i istraživanju finansijskog kriminala; stručnoj pomoći u izradi i javnom predstavljanju Disciplinskih pravila, Etičkog kodeksa itd.
Tokom proteklih sedamnaest godina značajan iznos finansijske pomoći koju su pružili različiti donatori, uglavnom EU i UNHCR i bilateralni donatori, bio je usmeren na obezbeđivanje stambenog rešenja, unapređenje uslova života, osiguranje punog pristupa pravima izbeglica i IRL. Ograničenu podršku pružio je UNHCR u oblasti sistema azila. Vlada Švajcarske Konfederacije (SDC) trebalo bi da podrži Komesarijat za izbeglice i migracije u pružanju psihosocijalne podrške azilantima kroz različite radne aktivnosti i promovisanje tolerancije u lokalnim zajednicama. Osim toga, biće obezbeđen sistem za nadzor radi unapređenja bezbednosti u smeštaju azilanata.
Na osnovu preporuka Izveštaja o „Oceni delotvornosti i efikasnosti razvojne pomoći Republici Srbiji po sektorima“, programiranje buduće međunarodne pomoći sektoru unutrašnjih poslova trebalo bi čvrsto da poveže institucionalne/tehničke aspekte reforme i podrške unutrašnjim poslovima u kontekstu unapređenja kvaliteta života. Podrška bi trebalo da uključuje i uslove za korisnike da razviju mehanizme za komunikaciju sa javnošću i da o prednostima reforme komuniciraju sa širom javnošću. Uopšteno, nije bilo dovoljno predviđanja i ulaganja u utvrđivanje kapaciteta kako bi se osiguralo poštovanje i primena novog zakonodavstva ili javnih politika. Moraju se obezbediti finansijske i administrativne implikacije sprovođenja novog zakonodavstva, postupaka ili institucija pre opredeljenja dodatnih sredstava ministarstva nadležnog za finansije. Ovo zahteva i veće sposobnosti finansijskog planiranja i budžetiranja u svim institucijama unutrašnjih poslova, radi delotvornog upravljanja resursima i ostvarivanja javnih politika.
 
B3. SEKTOR REFORME JAVNE UPRAVE
B3.1. Obuhvat i kontekst sektora
Najšire posmatrano, sektor reforme javne uprave (RJU) uključuje niz institucija u javnom sektoru, uključujući izvršnu granu vlasti na centralnom nivou (ministarstva i organe unutar ministarstava, posebne organizacije, javne službe, javne agencije, javne institucije itd.) i na nivou autonomnih pokrajina, organe lokalne samouprave (Grad Beograd kao posebna teritorijalna jedinica, 23 grada i 150 opština), komunalna preduzeća i službe, kao i Narodnu skupštinu Republike Srbije kao zakonodavni oblik državne vlasti. Sektor obuhvata trajni proces reforme javne uprave u Republici Srbiji, odnosno niz oblasti koje se odnose na delotvorno upravljanje i efikasan rad uprave na svim administrativnim nivoima, finansijsko upravljanje i kontrolu, kao i druge oblasti koje omogućavaju nesmetan rad državnih organa (kao što su javne nabavke, upravljanje informacijama, statistika, ljudski resursi, e-uprava). Reforma javne uprave odnosi se na sve nivoe vlasti, uključujući i proces prenosa nadležnosti sa centralnog nivoa. Uvođenje sistema indirektnog upravljanja sredstvima EU takođe čini deo ovog sektora. Reforma javne uprave uključuje i oblasti kojima se bave nezavisni državni organi, kao što je državna revizija, skupštinske nadležnosti, centralna monetarna politika i bankarstvo, kao i relevantne aspekte reformi koji se odnose na borbu protiv korupcije, zaštitu prava građana i pristup informacijama od javnog značaja.
Modernizacija javne uprave delimično je obuhvaćena ovim sektorom u smislu pripreme pravnog okvira kojim se omogućuje uvođenje i sprovođenje procedura u okviru sistema e-uprave. Glavni napredak ostvaren do sada  odnosi se na uvođenje opšteg standardizovanog sistema za plaćanje usluga; mehanizme i instrumente za pospešivanje procesa pokretanja, registracije i upravljanja preduzećima; unapređivanje poreske administracije i naplate poreza itd. Ostvaren je napredak i u unapređenju postojećih i uvođenju novih registara (registar poreskih obveznika, jedinstveni adresni kod itd.) Planirano je i sprovođenje niza funkcionalnih analiza u pojedinačnim institucijama, uključujući izradu zajedničke metodologije, što je delimično učinjeno, ali se nužno nastavlja i u predstojećem periodu.
Sa ciljem promovisanja profesionalizacije javne uprave, aktivnosti su bile usmerene na unapređenje sistema zapošljavanja u odnosu na prethodni period. Pažnja je prvenstveno bila usmerena na reformu sistema upravljanja ljudskim resursima i na stručno usavršavanje državnih službenika. Vlada je usvojila novi program obuke za državne službenike tokom 2013. godine i sprovedeno je više kurseva. Obuka je takođe doprinela značajnom unapređenju procesa upravljanja sredstvima EU. Međutim, samo je mali procenat državnih službenika, a naročito mali procenat rukovodilaca, učestvovao u obuci. Uvodna obuka nije sistemski obezbeđena, a poseban program za rukovodioce je u pripremi. Očekuje se da će, u skladu sa Strategijom stručnog usavršavanja državnih službenika u Republici Srbiji, vodeću ulogu u razvoju obuke za državne službe imati ministarstvo nadležno za javnu upravu.
Sistem zapošljavanja i karijernog razvoja još uvek nisu u potpunosti zasnovani na zaslugama. Unapređena je transparentnost procesa imenovanja; pripremljeni su novi okvir za kompetencije i sistem karijernog razvoja, i potrebno ih je uključiti u pravni sistem. Lokalne vlasti nemaju stručne kadrovske službe čiji bi se rad zasnivao na zaslugama. Postupak izbora ne primenjuje se usklađeno, a rukovodioci još uvek imaju dosta diskrecije u postupku izbora kandidata sa spiskova koje nakon konkursa priprema konkursna komisija. Privremeno zapošljavanje i zapošljavanje na određeno vreme se još uvek ne realizuje u skladu sa kriterijumima konkurencije, a ovi ugovori se dodeljuju bez internog ili javnog konkursa.
U oblasti pojednostavljivanja rada administracije i stvaranja okruženja pogodnog za poslovanje važnu ulogu imaju funkcije i poslovi koji se odnose na regulatornu reformu i analizu efekata propisa, a koji se obavljaju u koordinaciji svih organa u procesu izrade propisa. U tom smislu, tokom 2009. godine sproveden je jednokratan postupak ukidanja, odnosno izmene i dopune (giljotina) propisa koji su nepovoljni po privredu zemlje, ili su zastareli i suvišni. Uprkos tome, još uvek nisu sprovedene sve preporuke Vlade Republike Srbije, te se očekuje da će preostale preporuke bili sprovedene i uključene u postojeći pravni sistem tokom narednog perioda .
Reformske mere usmerene ka decentralizaciji do sada su sprovođene po određenim temama prioritetnim za Vladu u pojedinim oblastima (npr. u finansijama), ostavljajući time značajan prostor za unapređenje i sistemsko sprovođenje sveobuhvatnije decentralizacije. Administrativni kapaciteti na lokalnom nivou su relativno slabi, i u tom pogledu postoje i dalje značajne razlike između jedinica lokalne samouprave (JLS). Zakon o državnim službenicima se ne primenjuje na zaposlene u organima lokalnih vlasti. Ne postoji iscrpan pregled funkcija delegiranih opštinama; nadležnosti se i dalje prenose bez prethodnog obezbeđivanja adekvatnih kapaciteta i resursa na lokalnom nivou. Sredinom 2013. godine pokrenuto je rekonstituisanje Nacionalnog saveta za decentralizaciju i redefinisanje njegove uloge u procesu izrade i primene Strategije decentralizacije Republike Srbije. Očekuje se da će ove izmene, kao i jačanje tehničkih veza sa ministarstvom nadležnim za lokalnu samoupravu koje obavlja stručne i administrativne poslove za potrebe Saveta, intenzivirati kako ulogu Saveta, tako i čitav proces izrade pomenute strategije. .
Preduzet je niz aktivnosti u oblasti strateškog planiranja i koordinacije javnih politika. Smernice za izradu strateških dokumenata dostavljene su u vidu preporuka, a jedinstveni informacioni sistem uveden je radi prikupljanja podataka neophodnih za izradu programa rada Vlade. Takođe, pripremljen je i nacrt Metodologije integrisanog strateškog planiranja, a njegovo usaglašavanje sa metodološkim uputstvom za izradu programskog budžeta i formalizacija, očekuje se u predstojećem periodu. Unapređenje strateškog planiranja i koordinacije javnih politika potrebno je postaviti kao jedan od prioritetnih zadataka Vlade u predstojećem procesu reforme javne uprave. Potrebno je obratiti pažnju na jačanje veze između političkih prioriteta i planiranja u okviru uprave, kao i na bolje usklađivanje strateškog planiranja i ciklusa planiranja budžeta. Unapređenje sistema strateškog planiranja i koordinacije politika neophodno je radi boljeg praćenja realizacije politika, kao i radi postizanja usklađenosti u izradi planova rada javne uprave.
Zakonodavni okvir upućuje na povezivanje strateškog planiranja i sprovođenja javnih politika sa procesom pripreme budžeta u okviru Vlade i u Narodnoj skupštini, i predviđa obavezno trogodišnje planiranje budžeta i objavljivanje kapitalnih rashoda, kao i uvođenje programskog budžetiranja do 2015. godine. Istovremeno, potrebno je dodatno jačanje administrativnih kapaciteta institucija na svim nivoima vlasti za obavljanje delotvornog, efikasnog i odgovornog fiskalnog i finansijskog upravljanja u skladu sa unapređenim pravnim okvirom. Republički zavod za statistiku Republike Srbije (RZS) treba da intenzivira pripreme za masovnu proizvodnju podataka o Nacionalniim računima u skladu sa Evropskim sistemom računa 95 i planovima za usvajanje ovog sistema. Iako RSZ već dve godine izračunava BDP na regionalnom nivou, pitanje odobravanja regionalne statističke klasifikacije (budući NUTS) ostaje otvoreno dok se ne postigne politički dogovor o regionalnoj strukturi.
Pravni i institucionalni okvir kojim za upravljanje javnim finansijama uspostavljen je i u velikoj meri usklađen sa evropskim i međunarodnim standardima. Vlada svake godine usvaja Fiskalnu strategiju za naredne tri budžetske godine, kojom definiše makroekonomski i fiskalni okvir, strategiju upravljanja javnim dugom i strukturne reforme privrede i javnog sektora, prioritetne oblasti finansiranja i srednjoročni okvir rashoda, uključujući jasna fiskalna pravila. Uprkos tome, Republika Srbija suočava se sa ozbiljnim poteškoćama u očuvanju održivog fiskalnog položaja. Postojeći budžetski deficit iznosio je 5,7% tokom 2012. godine, u poređenju sa planiranim budžetskim deficitom od 4,25%. Dug opšte države u 2012. godini od 61% BDP daleko prevazilazi fiskalno pravilo koje racio duga ograničava na 45% BDP. Potrebno je unapređenje fiskalnog upravljanja da bi se u potpunosti iskoristile prednosti strogih fiskalnih propisa.
Unapređen je pravni okvir u oblasti javnih nabavki i javno-privatnih partnerstava (JPP). Republička komisija za zaštitu prava u postupcima javnih nabavki, kao drugostepeno telo u postupku kontrole, značajno je pojačala svoje administrativne i izvršne kapacitete, i dodeljena joj je dodatna odgovornost odlučivanja o žalbama u vezi sa dodelom JPP i koncesija. Dalje unapređenje potrebno je u pogledu doslednosti u izvršenju i poštovanju odluka Komisije, što je od ključnog značaja za ocenu o uspešnosti sprovođenja relevantnih propisa. Novim Zakonom o javnim nabavkama predviđene su dodatne nadležnosti Uprave za javne nabavke, a funkcije organa za centralizovanu nabavku dodeljene su Upravi za zajedničke poslove republičkih organa. Osim toga, bolji rezultati u nadzoru nad javnim nabavkama očekuju se od budžetske inspekcije pri ministarstvu nadležnom za finansije, što podrazumeva značajno jačanje kapaciteta ove službe. Osnovana je međuresorna Komisija za javno-privatno partnerstvo, kao javno telo, operativno nezavisno u svom radu, koje pruža stručnu pomoć pri realizaciji projekata JPP i koncesija. Realizacija projekata JPP je još uvek izuzetno skromna, te je jedan od ključnih preduslova obuka zaposlenih u upravi za domen  dodele ugovora za JPP.
Nakon usvajanja Uredbe o decentralizovanom upravljanju sredstvima razvojne pomoći Evropske unije u okviru Instrumenta pretpristupne pomoći (IPA),  Republika Srbija otpočela je poslednje faze uspostavljanja sistema za upravljanje sredstvima razvojne pomoći Evropske unije, kao i definisanje nadležnosti i odnosa između organa i odgovornih lica u pogledu pripreme, koordinacije, sprovođenja, praćenja i izveštavanja o sprovođenju. Podnošenjem zahteva za prenos upravljačkih ovlašćenja i dostavljanjem akreditacionog paketa za IPA u junu 2012. godine, zatvoreno je četiri od pet faza za uspostavljanje sistema decentralizovanog upravljanja sredstvima EU. Poslednja, peta faza, koja podrazumeva proveru i prenos ovlašćenja za upravljanje sredstvima sa EK na Republiku Srbiju počela je u novembru 2012. godine angažmanom revizora Evropske komisije i nastavljena je u proleće 2013. godine na osnovu nacrta revizorskog izveštaja. Rok za završetak svih faza se procenjuje na period od šest do osam meseci. Očekuje se da će do kraja 2013. godine Republika Srbija biti spremna za upravljanje IPA sredstvima.
U oblasti kontrolnih mehanizama, podzakonski propisa o internoj reviziji i finansijskom upravljanju i kontroli dodatno su usklađeni sa međunarodnim standardima, a Centralna jedinica za harmonizaciju nastavila je da usmerava tehničke aktivnosti, naročito obuku i izdavanje sertifikata za internu reviziju. Državna revizorska institucija (DRI) nastavila je postepeno da gradi svoje kapacitete. DRI je nakon četiri godine funkcionisanja još uvek u fazi razvoja, budući da u narednom periodu predstoji dalje proširenje obuhvata revizije kao i početak sprovođenja revizije učinka. U oblasti poreza, najveći napredak ostvaren je sa operativnim kapacitetima i kompjuterizacijom Poreske uprave Republike Srbije, dok je potreban dalji razvoj delotvornih alata za borbu protiv izbegavanja plaćanja poreza i prevare, uz smanjenje obima neformalne ekonomije. Ostvaren je dobar napredak u oblasti carina, usvajanjem novih zakona i daljim naporima za unapređenje administrativnih kapaciteta, naročito u sektorima revizije i kontrole nakon carinjenja.
Nezavisni kontrolni organi su uspešno uspostavljeni i funkcionišu kao deo stalnog administrativnog okruženja za kontolu odgovornosti uprave u njenom radu. Stručne službe zaštitnika građana nastavile su da efikasno posluju i unapređena je njihova dostupnost zainteresovanim strankama. Broj pritužbi građana je povećan, a najveći broj prijavljenih kršenja prava odnosi se na povredu prava na dobru upravu. Poverenik za informacije od javnog značaja i zaštitu podataka o ličnosti nastavio je aktivni angažman u domenu svoje nadležosti. Ostvaren je izvestan napredak u sprovođenju propisa kojim se osigurava pristup informacijama od javnog značaja. Međutim, sprovođenje i poštovanje preporuka nezavisnih kontrolnih organa treba značajno poboljšati. U tom smislu, važno je nastaviti sa obezbeđivanjem odgovarajućih  uslova (pravnih, političkih, organizacionih) za unapređenje položaja i učinka ovih državnih organa. Narodna skupština, kroz vršenje zakonodavne, kontrolne i izborne funkcije redovno, na odborima i u plenumu, razmtra godišnje izveštaje nezavisnih organa i donosi zaključke kojima obavezuje organe uprave da sprovođenjem i poštovanjem preporuka koje proizilaze iz tih izveštaja unaprede stanje u pojedinim oblastima. Stvaranje mehanizama i uslova za sprovođenje preporuka nezavisnih kontrolnih organa ključni je izazov za naredni period.
Izveštaj o rezultatima upravljanja javnim finansijama koji sadrži Ocenu javnih rashoda i finansijske odgovornosti (Public Expenditure and Financial Accountability Assessment (PEFA) – PEFA)  iz 2010. godine, ukazao je na značajne izazove koji su u velikoj meri i dalje aktuelni. Među najslabije ocenjenim oblastima je budžetsko planiranje, uključujući budžetiranje zasnovano na javnim politikama i planiranje investicionih ciklusa. Trenutno se preduzimaju važni koraci u ovom smeru sa pripremama za programsko budžetiranje koje prema zakonu mora da se uvede 2015. godine za sve budžetske korisnike. Izveštaj je pozitivniji u pogledu ocene kapaciteta i modernizacije poreske i carinske administracije. Osim toga, konstatuje se da je uspostavljena interna kontrola javnih finansija, ali da je u ovom domenu nužan dalji razvoj, izgradnja kapaciteta, kao i jačanje upravljačke odgovornosti. U oblasti javnih nabavki, istaknut je nedostatak kapaciteta i potreba da se žalbeni postupak bolje osmisli.
SIGMA ocene i izveštaji takođe ukazuju na nedovoljan stepen svesti o potrebi da se podrška programskom budžetiranju adresira kroz različite reformske procese javnog upravljanja, kao i da je planiranje rashoda za kapitalne projekte još nezadovoljavajuće. Ukazuje se i na nedovoljne kapacitete za pripremu budžeta, planiranje i projekcije. SIGMA konstatuje i da se u budžetskoj proceduri ne ostavlja dovoljno vremena za razmatranje budžeta od strane Narodne skupštine, kao i da su tehnički kapaciteti za ovaj deo procedure izuzetno limitirani. Najčešće izostaju i povratne informacije o tome na koji način se nalazi do kojih se dođe kroz različite vrste finansijskih kontrola dalje koriste u smeru uklanjanja uočenih sistemskih nedostataka. Uopšteno, SIGMA ocene i dalje naglašavaju nedostatak usklađenosti između različitih strategija i javnih politika, uključujući i pripremu i sprovođenje strategija reforme uprave.
U Izveštaju EK o napretku za 2012. godinu zaključuje se da u načelu reforma javne uprave teče sporo, a navodi se i niz predstojećih izazova. Potrebno je dovršiti zakonodavni okvir i u potpunosti ga uskladiti sa međunarodnim standardima. Naglašava se nužnost uspešnijeg sprovođenja postojećih zakona i strategija u upravi. Potrebno je razviti i sprovesti sisteme za zapošljavanje i napredovanje na osnovu zasluga. Preporuke nezavisnih kontrolnih organa moraju se doslednije poštovati i sprovoditi.
Mnogi aspekti politika i strategija javne uprave tesno su povezani sa prioritima i merama koje Vlada utvrđuje u svrhu prevazilaženja aktuelne ekonomske krize, te ne iznenađuje da je prvi i osnovni prioritet da u „javnoj upravi“ mora da se redukuje birokratizacija, eliminišu nepotrebni organi i tela, kao i neefikasni rashodi. Fiskalna strategija utvrđuje strukturne mere za ograničavanje porasta plata i penzija, kao i pravila za standardizaciju postupka određivanja plata u čitavom javnom sektoru. Takođe se upućuje na racionalizaciju postojećeg broja zaposlenih u državnim agencijama i javnim službama na republičkom, pokrajinskom i lokalnom nivou, prvenstveno u obrazovanju, zdravstvu, javnim agencijama i lokalnoj upravi. Ove mere inkorporirane su i u nacrt nove Strategije RJU i Akcionog plana.

B3.2. Strateški okvir
Nacionalni strateški okvir
Na osnovu nacrta Stretagije reforme javne uprave, drugih strateških dokumenata za sektor RJU prikazanih u prilogu 1, prvenstveno Fiskalne strategije za period 2014-16. godine i sektorske i SWOT analize, utvrđeno je sledećih pet prioriteta za sektor RJU kao oblasti kojima se na najbolji način objedinjuje veliki broj nacionalnih ciljeva:
(i)	Unapređenje efikasnosti i delotvornosti javne uprave – ovaj široko postavljen prioritet uključuje organizacione mere za unapređenje procesa u okviru uprave, ubrzavanje postupka decentralizacije, smanjenje javnih rashoda uprave, kao i smanjenje administrativnog opterećenja po građane i privredu. Optimizacija administrativnih postupaka i uklanjanje nepotrebnih administrativnih prepreka može da zahteva usvajanje novih zakona, ali i unapređenje postojećih pravnih propisa i sprovođenje odgovarajućih organizacionih mera, uz najširu moguću primenu savremenih informacionih tehnologija za podršku ubrzanju i poboljšanju procedura i jačanju operativnih kapaciteta javne uprave. U cilju unapređenja procesa upravnog odlučivanja neophodno je osigurati odgovarajuću obuku u okviru profesionalnog razvoja zaposlenih u javnoj upravi. Usklađivanje upravnih postupaka na nivou centralnog upravnog sistema, sistema lokalne samouprave i javnih službi doprineće stvaranju okruženja pogodnog za poslovanje i promovisanje privatnih ulaganja. U pogledu unapređenja vertikalne organizacione strukture sistema JU, Ustav Republike Srbije predviđa mogućnost da se pojedini poslovi putem javnih ovlašćenja zakonom mogu poveriti preduzećima, organizacijama i pojedincima, što u procesu dekoncentracije podrazumeva da se nakon obavljene odgovarajuće funkcionalne analize, jedan deo ovih poslova može preneti i na subjekte privatnog prava (uz odgovarajuću kontrolu od strane organa državne uprave), a određeni poslovi bi se mogli prepustiti privatnom sektoru. Pored toga, potrebno je izvršiti detaljnu analizu statusa širokog niza organa javne uprave kako bi se utvrdili odgovarajući organizacioni oblici na centralnom i lokalnom nivou. U pogledu rada državne uprave, ključno je pitanje osiguranje odgovarajuće organizacije sistema na centralnom nivou, i povezivanje i usklađivanje rada sistema državne uprave kako na centralnom, tako i na nižim nivoima vlasti. Temeljna pravna i statusna analiza vidova organizacije organa javne uprave trebalo bi da dovede do unapređenja organizacione strukture sistema javne uprave uređivanjem postojećih vidova organizacije i doslednom kontrolom uspostavljanja novih organizacionih struktura u čitavom sistemu JU. Osim napora usmerenih na decentralizaciju, ostvarivanje ravnomernog regionalnog razvoja prioritetni je zadatak koji dele svi nivoi uprave. Ovo je moguće ostvariti kroz profilisanje važnosti regionalnog razvoja u postupku planiranja, osmišljavanja, koordinacije i izvršenja javnih politika; unapređenjem propisa radi podsticanja regionalnog rasta usmerenog na održivi opšti društveno-ekonomski razvoj; unapređenjem koordinacije i izvršenja javnih politika na lokalnom nivou i između centralnog, regionalnog i lokalnog nivoa.
(ii)	Profesionalizacija i modernizacija javne uprave – osnovno usmerenje treba da bude ka povećanju kapaciteta javne uprave na svim nivoima vlasti, širenju primene savremenih rešenja e-uprave, kao i ka depolitizaciji postupaka imenovanja i odlučivanja u okviru uprave, te unapređenju sistema stručnog usavršavanja. Dalji razvoj sistema upravljanja ljudskim resursima jedna je od najvažnijih aktivnosti i prioriteta u procesu reforme javne uprave. U skladu sa tim, od ključne je važnosti osigurati dalji razvoj sistema upravljanja ljudskim resursima u upravi, prvenstveno putem dalje depolitizacije sistema državnih službenika i potpune primene „principa zasluga“, uvođenjem osnovnih kompetencija državnih službenika u pogledu prijema u radni odnos i napredovanja. Pored razvoja službeničkog sistema na centralnom nivou, za odgovarajuće funkcionisanje sistema javne potrebno je usklađivanje i unapređenje upravljanja ljudskim resursima i stručnog usavršavanja u celom sistemu javne uprave. U kontekstu procesa profesionalizacije, čvrsto postavljen službenički sistem podrazumeva usklađen i ravnopravan status zaposlenih na svim nivoima javne uprave. Potrebna je i profesionalizacija javnih preduzeća, a u skladu sa principima korporativnog upravljanja, što podrazumeva unapređeno finansijsko obaveštavanja, kao i obuku iz korporativnog upravljanja i licenciranje generalnih direktora i članova odbora direktora.  Korišćenje informacionih i komunikacionih tehnologija (IKT) u procesu rada sistema JU direktno utiče na unapređenje efikasnosti i delotvornosti javnog sektora u celini. Korišćenje IKT naročito doprinosi razvoju modela JU u kojem svi elementi sistema sarađuju kako bi se osiguralo bolje ispunjavanje njihovih funkcija ili postavljenih ciljeva. Radi se zapravo o pružanju tehničke podrške za kvalitetije donošenje odluka na svim nivoima sistema javne uprave. Glavni izazovi u razvoju e-uprave nisu tehnički (iako ovaj aspekt ne bi trebalo zanemariti), već se prvenstveno tiču promene kulture u ophođenju, svesti i boljeg razumevanja u državnim, odnosno javno-pravnim organima, kao i između zaposlenih u upravi i građana. Ovo zahteva koordinisan rad na nivou države i pojedinačnih institucija, uz usklađeno sprovođenje niza ključnih aspekata planiranja i sprovođenja ovog procesa, uključujući usvajanje nove strategije i akcionog plana za razvoj e-uprave.
(iii)	Unapređenje strateškog planiranja i koordinacije javnih politika – postupak strateškog planiranja i izrade, koordinacije i sprovođenja javnih politika na centralnom, regionalnom i lokalnom nivou potrebno je dodatno razvijati, a posebno njihovu vezu sa pripremom i sprovođenjem budžeta, zbog relevantnosti ovih procesa za opšti rad države i njihovog uticaja na svim nivoima uprave. Ovaj prioritet odnosi se na unapređenje strateškog planiranja na centralnom nivou; uvođenje sektorskog pristupa; unapređenje izrade, koordinacije i sprovođenja javnih politika na centralnom nivou, kao i između centralnog, regionalnog i lokalnog nivoa; vezivanje ovih procesa za procese javnih finansija (npr. prilikom pripreme i izvršenja budžeta); unapređenje kontrolnih procesa i praćenja sprovođenja javnih politika; koordinaciju sprovođenja javnih politika na centralnom nivou i između javne uprave, odnosno lokalne samouprave i različitih organizacionih oblika za ostvarivanje javnog interesa i vršenje javnih ovlašćenja (npr., saveti, komisije).
(iv)	Unapređenje upravljanja javnim finansijama – Fiskalna strategija posebno naglašava smanjenje deficita kroz odgovarajuće promene poreskih politika i kroz fiskalno prilagođavanje na rashodnoj strani. Fiskalna konsolidacija na strani prihoda predviđa povećanje direktnih poreza (dobit) i poreza na potrošnju (PDV, akcize). Politika rashoda biće usmerena ka smanjenju relativnog učešća tekuće javne potrošnje kroz ograničavanje porasta plata i penzija kao najvećih kategorija javnih rashoda, kao i relativnim smanjenjem diskrecionih kategorija rashoda. Potrebno je usporiti rast duga sektora države centralne vlasti i, u dugoročnijem okviru, spustiti učešće u BDP na oko 45%. Pored opštih fiskalnih pravila, ovaj prioritet takođe se odnosi i na šire unapređenje efikasnosti i delotvornosti javnih finansija kroz svrsishodno povezivanje sa sistemom strateškog planiranja i pripreme, koordinacije i sprovođenja javnih politika; razvoj i uvođenje programskog budžetiranja; unapređenje transparentnosti, efikasnosti i delotvornosti sistema javnih nabavki; unapređenje regulatornog okvira finansijskog upravljanja i kontrole; unapređenja efikasnosti, delotvornosti, kapaciteta, uslova rada i organizacije finansijske kontrole, interne revizije i Centralne jedinice za harmonizaciju. Unapređenje upravljanja i odgovornosti u oblasti javnih finansija na lokalu je od ključne važnosti, budući da su organi lokalne vlasti odgovorni za izvršenje 70% ili više usluga JU ka građanima. Iskorak u ovom meru čini se putem: ograničavanja daljeg zapošljavanja, povećanja plata i subvencija u lokalnim samoupravama, povećanjem efikasnosti usluga koje pružaju lokalne samouprave kroz porast ulaganja u lokalni razvoj, kao i prenošenjem određenih nadležnosti sa republičke vlasti na lokalnu samoupravu u oblasti saobraćajne infrastrukture, obrazovanja, zdravstva i socijalne zaštite; ubrzane restitucije imovine lokalnim samoupravama; unapređenja lokalne poslovne klime kroz uklanjanje administrativnih prepreka i borbom protiv korupcije. Zakon o finansiranju lokalne samouprave biće izmenjen i dopunjen da bi se pojačala fiskalna odgovornost lokalnih samouprava i uspostavila veza između obima sredstava koja se transferišu JLS i obima izvornih prihoda naplaćenih na teritoriji te JLS. Takođe je neophodno usklađivanje radnih praksi na lokalnom nivou putem usklađivanja operativnih standarda i procesa. Na kraju, potrebno je ubrzati reforme preduzeća u državnom vlasništvu radi povećanja efikasnosti i profesionalizacije javnog sektora. Reforma sektora državnih i javnih preduzeća odnosi se na: završetak postupka restrukturiranja državnih preduzeća (u roku utvrđenom Zakonom o privatizaciji); ubrzavanje procesa privatizacije i okončanje restrukturiranja preostalih preduzeća iz portfolija Agencije za privatizaciju; unapređenje pravila korporativnog upravljanja javnim preduzećima; unapređenu transparentnost u radu državnih preduzeća redovnim objavljivanjem njihovih finansijskih rezultata i učinka; jačanja profesionalizma rukovodilaca i operativne nezavisnosti državnih preduzeća izborom rukovodilaca isključivo po osnovu profesionalnih kriterijuma i licenciranjem članova odbora direktora i generalnih direktora ovih preduzeća u oblasti korporativnog upravljanja.
(v)	Jačanje transparentnosti i odgovornosti javne uprave – potrebno je obratiti posebnu pažnju na osiguranje uslova (pravnih, političkih, organizacionih, materijalnih i prostornih) za unapređenje položaja i učinka nezavisnih kontrolnih organa. Zakoni koji uređuju status i rad nezavisnih kontrolnih tela još uvek imaju određene nedostatke, te je potrebno je uložiti napore u otklanjanje istih. Naročito je važno osigurati da pojedinačni organi JU preduzimaju odgovarajuće korake nakon konačnih odluka nezavisnih tela, odnosno da poštuju njihove preporuke. Narodna skupština trebalo bi da detaljno raspravlja o godišnjim izveštajima nezavisnih državnih tela, kao i da nastoji da predlozi, odnosno  izmene i dopune propisa koje sugerišu ova tela, budu podržani. Unapređen pravni, institucionalni i organizacioni okvir za rad nezavisnih kontrolnih tela i jača međuinstitucionalna saradnja ovih tela sa organima u sistemu javne uprave, ključni su elementi aktivnosti reforme javne uprave.
Aktuelni strateški okvir za sektor i nacrt strategije RJU počivaju na evropskim principima uspostavljanja pravno pouzdanog, otvorenog, transparentnog, odgovornog, efikasnog i delotvornog sistema JU. Vizija u okviru nacrta nove strategije RJU jeste da će JU funkcionisati profesionalno, efikasno, delotvorno i transparentno u pružanju kvalitetnih javnih usluga kako bi ispunila potrebe građana, privrede itd. Javna uprava time će dati svoj doprinos za dalji održivi socijalni i ekonomski razvoj Republike Srbije.
Kako bi se postigao bolji fokus u velikom broju nacionalnih strateških ciljeva i međunarodna pomoć usmerila na najbitnija pitanja, u okviru NAD-a su utvrđena sledeća tri prioriteta:
NAD prioritet 1 „Povećana delotvornost i efikasnost javne uprave“ u skladu je u najvećem delu sa prvim prioritetom zasnovanim na nacionalnim strateškim dokumentima, iz gornjeg teksta.
NAD prioritet 2 „Jačanje strateškog planiranja i koordinacije javnih politika“ prvenstveno će doprineti ostvarivanju trećeg strateškog prioriteta navedenog u prethodnom tekstu.
NAD prioritet 3 „Unapređena transparentnost, efikasnost i odgovornost u upravljanju javnim finansijama“ pretežno doprinosi ostvarivanju četvrtog strateškog prioriteta.
Konkretni ciljevi strateških prioriteta predstavljeni u prethodnom tekstu, kao i glavni nedostaci sektora RJU, adresiraju se pojedinačnim merama u okviru prioriteta NAD-a, u skladu sa tekstom koji sledi. Teme obuhvaćene drugim i petim strateškim prioritetom (upravljanje ljudskim resursima, izgradnja kapaciteta, transparentnost, odgovornost i kontrolni mehanizmi) tretiraju se kao horizontalna pitanja kroz više mera u okviru pojedinačnih NAD prioriteta.
Regionalne i transnacionalne strategije 
Strategija EU za Dunavski region usvojena 2011. godine, razvrstava značajan broj potreba i mogućih oblasti saradnje u četiri stuba, od kojih Stub 4 „Jačanje Dunavskog regiona“ uključuje prioritet „Jačanje institucionalnih kapaciteta i saradnje“ koji se posebno relevantan za sektor RJU. Konstatuje se da je potrebno  unapređenje struktura i kapaciteta za donošenje odluka kako u privatnom tako i u javnom sektoru, uključujući i dobro planiranje i međunarodnu saradnju, što je moguće na adekvatan način podržati kroz makro-regionalni pristup. Optimalno korišćenje resursa od suštinske je važnosti. Razmena dobrih praksi u javnoj upravi je važna kako bi se region učinio sigurnijim i bezbednijim, kao i da bi se poboljšala njegova integracija u EU. Tokom 2010. godine Vlada Republike Srbije usvojila je odluku u vezi sa izradom i budućim sprovođenjem Dunavske strategije. Ova odluka usvojena je pre konačnog usvajanja Strategije kako bi se definisali prioriteti i stubovi relevantni za Republiku Srbiju, i da bi se potvrdila strateška posvećenost Republike Srbije članstvu u Evropskoj uniji. U okviru prioritetnih oblasti Startegije postoji više oblasti usmerenih na unapređenje u okviru sektora RJU, između ostalog: razvoj IKT, saradnja između organa uprave na centralnom, regionalnom i lokalnom nivou, kao i uspostavljanje nacionalne direkcije luka kao državnog regionalnog organa u oblasti upravljanja lukama, itd.
Dokumenta EU i međunarodni sporazumi u vezi sa sektorom
Evropsko partnerstvo u oblasti reforme javne uprave kao jedan od srednjoročnih prioriteta definiše „nastavak potpunog sprovođenja zakona u službeničkom sistemu i sistemu javne uprave, sprovođenje mera za razvoj ljudskih resursa u službeničkom sistemu, jačanje kapaciteta za donošenje javnih politika i koordinaciju u javnoj upravi...“
U okviru Sporazuma o stabilizaciji i pridruživanju između EU i Republike Srbije, član 114. (Poglavlje VIII – Politike saradnje), posvećenog javnoj upravi, naglašava se da će saradnja između EU i Republike Srbije: „imati za cilj da se obezbedi razvoj efikasne i odgovorne javne uprave u Republici Srbiji, a naročito pružanje podrške primeni vladavine prava, odgovarajućem funkcionisanju državnih institucija u korist celokupne populacije Republike Srbije, kao i nesmetanog razvoja odnosa između EU i Srbije. Saradnja u ovoj oblasti će prevashodno biti usredsređena na izgradnju institucija, uključujući razvoj i primenu transparentnog i nepristrasnog sistema zapošljavanja, upravljanja kadrovima i napredovanja u državnoj službi, kontinuiranu obuku i promovisanje etike u javnoj upravi. Saradnja će obuhvatiti sve nivoe javne uprave...“
B3.3. Agenda EU
Posvećenost EU zapošljavanju i pametnom, održivom, inkluzivnom rastu prezentovana je u okviru Strategije Evropa 2020. Uticaj na sektor reforme javne uprave je uglavnom posredan, ali vidljiv posebno kroz unapređenje obuke i obrazovanja, širikopojasni pristup brzom internetu, unapređenje socijalnog uključivanja, za mlade i starije osobe, kao i nacionalne manjine. Mnoge promene predložene strategijom Evropa 2020 zahtevaće interakciju različitih strateških sektora i aktera (javnih, privatnih i organizacija civilnog društva). Sektor RJU će najdirektnije doprineti ostvarivanju ciljeva strategije Evropa 2020 u smislu unapređenja poslovnog okruženja i funkcionisanja unutrašnjeg tržišta.
Aktivnosti neophodne za dalju harmonizaciju propisa navedene su u Nacionalnom programu za usvajanje pravnih tekovina EU za period 2013-2016. godine (NPAA). Iako reforma javne uprave ne predstavlja odvojeno poglavlje u okviru NPAA, nacrt Strategije RJU poziva se na standarde Evropskog administrativnog prostora, a podrazumeva se i nužnost unapređenja kapaciteta javne uprave u cilju uspešnog vođenja pregovora i postupka usklađivanja propisa Takođe, brojne odrednice Političkoh kriterijuma u strukturi NPAA relevantne su za sektor RJU, a posebno odeljci o Ustavu, Narodnoj skupštini, Vladi i javnoj upravi. NPAA u tom smislu sadrži prikaz ključnih izazova i glavnih predstojećih reformskih koraka. Nekoliko poglavlja NPAA odnosi se na modernizaciju uprave, kao i na upravljanje javnim finansijama i ova poglavlja, sa pregledom osnovnih povezanih javnih politika i pravnih tekovina EU, opisana su u daljem tekstu uz korišćenje NPAA kao izvora.
Poglavlje 10 – podpoglavlje 10.2 Informaciono društvo
Oblast informacionog društva u Republici Srbiji prvenstveno je uređena Zakonom o elektronskoj trgovini („Službeni glasnik RS”, broj 41/2009), Zakonom o elektronskom potpisu („Službeni glasnik RS”, broj 135/2004) i Zakonom o elektronskom dokumentu („Službeni glasnik RS”, broj 51/2009). Harmonizacija sa pravnim tekovinama EU koje se odnose na informaciono društvo je relativno napredna, s'tim da predstoji usvajanje tekovina iz domena elektronske trgovine i uslovnog pristupa.
Smer javnih politika EU
Digitalna Agenda EK čini jedan od sedam stubova Strategije Evropa 2020. U ovom stubu, postavljaju se ciljevi za uspešan rast i napredak EU  do 2020. godine i ukazuje se na potencijal IKT za napredak u inovacijama, bolji ekonomski rast i prosperitet. Glavni smer ove politike jeste učešće svih zainteresovanh pojedinaca i zajednica u svim aspektima informacionog društva, sa ciljem da se smanje neravnomernosti u korišćenju IKT, poveća inkluzivnost, otvore nove mogulnosti za zapošljavanje, unapredi kvalitet života, itd.   
Glavne relevantne pravne tekovine EU
Zakon o elektronskoj trgovini: Direktive 2000/31/EC, 98/48/EC, 98/34/EC, 98/48/EC, 98/34/EC 
Direktive uređuju pojedine aspekte usluga u okviru informacionog društva, a posebno elektronsku trgovinu na unutrašnjem tržištu, i uspotavljaju preduslove za pružanje usluga u pogledu tehničkih standarda i pravila. Zakon o elektronskoj trgovini je u načelu harmonizovan sa ovim Direktivama, s'tim da predstoje određene izmene i dopune manjeg obima. 
Zakon o elektronskom potpisu i Zakon o elektronskom dokumentu: Direktiva 1999/93/EC
Iz NPAA proizlazi da predstoji uspostavljanje nacionalne liste usluga od poverenja, izrada Nacionalnog okvira interoperabilnosti, pravno uređenje registrovane elektronske pošte, pravno uređenje naplate provizije kod plaćanja taksi i doprinosa platnim karticama. Takođe se predviđa i donošenje Zakona o platnim uslugama i elektronskom novcu radi daljeg usklađivanja sa Direktivom o platnim uslugama. Republički zavod za statistiku planira nastavak sprovođenja redovnih godišnjih istraživanja o upotrebi IKT-a u Republici Srbiji, u domaćinstvima/pojedinačno i preduzećima. Pomenuta istraži¬vanja se redovno sprovode od 2006. godine i oba istraživanja su sprovedena i u 2012. godini i u potpunosti su usaglašena sa osnovnom Uredbom 808/2007/EC uključujući i amandmane.
Poglavlje 17: Ekonomska i monetarna politika
Republika Srbija je kroz deset sistemskih zakona  uspostavila pravni okvir koji uređuje ekonomsku i monetarnu politiku, bankarski i poreski sistem. Izmene i dopune Zakona o Narodnoj banci Srbije usvojene su u 2012. godini. Uopšte uzev, ostali sistemski zakoni iz domena ekonomske i monetarne politike koji su predmet pravne harmonizacije sa EU, ocenjuju se kao dobro usaglašeni sa ovim pravnim tekovinama.     
Smer javnih politika EU
Vlada svake godine usvaja Fiskalnu strategiju za predstojeći trogodišnji period, definišući pri tome makroekonomski okvir, fiskalni okvir, strategiju upravljanja javnim dugom i strukturne reforme privrede i javnog sektora, prioritetne oblasti finansiranja u okviru srednjoročnog okvira rashoda i precizna fiskalna pravila. 
NBS svake godine usvaja Program monetarne politike koji sadrži osnovne ciljeve i zadatke NBS za narednu godinu u skladu sa Memorandumom o ciljanju (targetiranju) inflacije kao monetarnoj strategiji i Sporazumom NBS i Vlade o ciljanju (targetiranju) inflacije (od 2009. godine) kao i Memorandumu NBS o ciljanim stopama inflacije na srednji rok. 
U pretpristupnoj fazi evropskih integracija ekonomska i monetarna politika utvrđivaće se navedenim dokumentima koji nemaju snagu zakona. Izrada ovih dokumenata je u skladu sa dobrom praksom država članica EU,  koja se pokazala efikasnom u stvaraanju predvidivog okvira ekonomske i monetarne politike u srednjoročnom periodu.
Glavne relevantne pravne tekovine EU
Ekonomska politika: države kandidati za članstvo treba da ispune ekonomske kriterijume pristupanja EU (kriterijumi Evropskog Saveta iz Kopenhagena 1993. i Madrida 1995.) u smislu postojanja funkcionalne tržišne ekonomije i sposobnosti da se izdrži pritisak konkurencije i tržišnih snagama unutar EU. U periodu 2014-2016 obuhvaćenim kroz NPAA Republika Srbija će nastaviti da učestvuje u pretpristupnom nadzoru ekonomske poli¬tike kroz usvajanje Fiskalne strategije i Pretpristupnog ekonomskog programa. U tom smislu, potrebno je dalje razvijati kapacitete za formulisanje i koordinaciju ekonomske politike uz odgovarajuće usklađivanje sa pravnim tekovinama EU.
Monetarna politika: U periodu 2014-2016 (NPAA) NBS će, u mogućoj meri, nastaviti usaglašavanje operacija i instrumenata monetarne politike sa operacijama i instrumentima ECB, definisanim u ECB smernicama o instrumentima monetarne politike i postupcima Evrosistema (ECB/2001/14 i ECB/2012/25), kao i drugim relevantnim propisima EU. Krajnje usaglašavanje monetarnih operacija i instrumenata NBS vezano je za predintegraciju njenih monetarnih operacija u Evrosistem.
Komunitarno pravo, uključujući Smernice ECB (ECB/2000/15, ECB/2006/4, ECB/2008/5, ECB/2009/11 i ECB/2003/12) definišu upravljanje deviznim rezervama ECB-a i centralnih banaka domicilnih zemalja. Propisi NBS o upravljanju deviznim rezervama biće dalje (ali ne u potpunosti) usklađeni sa relevantnim ECB propisima.
Poglavlje 18: Statistika
Zvanična statistika Republike Srbije uređena je Zakonom o zvaničnoj statistici , pri čemu je sprovođenje velikih statističkih akcija – popisa regulisano posebnim zakonima i to: Zakonom o popisu stanovništva, domaćinstava i stanova i Zakonom o popisu poljoprivrede 2012. godine.
Smer javnih politika EU
Glavni cilj zvanične statistike jeste uspostavljanje i ažuriranje nacionalnih računa i statistike Vlade u skladu sa sistemom nacionalnih računa (SNA) i evropskim sistemom računa (ESA), kao i statističko izveštavanje o ključnim ekonomskim agregatima i pokazateljima (indikatorima) društvenog razvoja, uključujući poljoprivredni i regionalni razvoj. 
Glavne relevantne pravne tekovine EU
Zvanična statistika: Uredba Evropske unije br. (EK) 322/97 o statistici Zajednice, (EK) 223/2009 I (EK) 1059/2003
Zakon o zvaničnoj statistici usklađen je sa pomenutim Uredbma EK, kao i sa Osnovnim načelima zvanične statistike (UNSCE 1994) i European Statistics Code of Practise. Prema NPAA, očekuje se usvajanje propisa o registru teritorijalnih jedinica u sakldu sa klasifikacijom (EK) broj 1059/2003 (NUTS).
Poglavlje 22: Regionalna politika i koordinacija stukturnih instrumenata 
Pravni okvir uključuje Zakon o potvrđivanju Okvirnog sporazuma između Vlade Republike Srbije i Komisije Evropskih zajednica o pravilima za saradnju koja se odnose na finansijsku pomoć Evropske zajednice Republici Srbiji u okviru sprovođenja pomoći prema pravilima instrumenta pretpristupne pomoći (IPA); Uredbu o decentralizovanom upravljanju sredstvima razvojne pomoći Evropske unije u okviru Instrumenta pretpristupne pomoći (IPA) i Zakon o regionalnom razvoju.
Smer javnih politika EU
Nakon usvajanja Uredbe o decentralizovanom upravljanju sredstvima razvojne pomoći EU u okviru Instrumenta pretpristupne pomoći (IPA), Republika Srbija otpočela je poslednje faze uspostavljanja sistema za upravljanje sredstvima razvojne pomoći Evropske unije. Očekuje se da će do kraja 2013. godine Republika Srbija biti spremna za upravljanje IPA sredstvima.
Glavne relevantne pravne tekovine EU
Planira se donošenje Zakona o izmenama i dopunama zakona o regionalnom razvoju kako bi se osiguralo uspostavljanje sistema za upravljanje nacionalnom politikom regionalnog razvoja koji je komplementaran sa sistemom planiranja nacionalnog budžeta i sistemom za upravljanje pretpris¬tup¬nim fondovima EU. Prilikom donošenja ovog Zakona uzeće se u obzir odredbe Okvirnog sporazuma, Okvirne uredbe i Uredbe EK (EZ) br. 718/2007 o sprovođenju Uredbe Saveta (EZ) br. 1085/2006 o uspo¬stavljanju Instrumenta za pretpristupnu pomoć. Takođe, uzimajući u obzir da će u toku 2013. godine biti doneta Uredba Saveta (EZ) o uspostavljanju IPA II koja se odnosi na period 2014-2020 uzeće se u obzir i relevantne odredbe ovog propisa. Planirano je i usvajanje Zakona o upravljanju programima finansiranim iz instrumenta za pretpristupnu pomoć Evropske unije (IPA), radi uređivanja uredi način upravljanja programima finansiranim iz sredstava pretpristupne pomoći i utvrde odgovornosti i međusobni odnosi tela i za njih odgovornih lica u vezi sa programiranjem, sprovođenjem, praćenjem i izveštavanjem o sprovođenju programa. Finalizacija i usvajanje zakona planirano je nakon usvajanja novih IPA uredbi za finansijsku perspektivu 2014-2020.
Poglavlje 32: Finansijska kontrola
Pravni okvir obuhvata Zakon o državnoj revizorskoj instituciji , Zakon o budžetskom sistemu  i podzakonske akte za uređivanje i sprovođenje interne finansijske kontrole. Smer javnih politika EU
Državna revizorska institucija Republike Srbije je punopravan član Međunarodne organizacije vrhovnih revizorskih institucija - INTOSAI (od novembra 2008) i Evropske orga¬nizacije vrhovnih revizorskih institucija - EUROSAI (od juna 2009), tako da kroz članstvo u ovim organizacijama takođe radi na usaglašavanju svog poslovanja sa međunarodnim i EU standardima.
Interna finansijska kontrola u javnom sektoru (IFKJ) uključujući internu reviziju (IR) i finansijsko upravljanje i kontrolu (FUK), za cilj ima da se upravljanje i kontrola javnih sredstava, uključujući i strane fondove, ustroje u skladu sa propisima, budžetom, i principima dobrog finansijskog upravljanja odnosno efikasnosti, efektivnosti, ekonomičnosti i javnosti.
Glavne relevantne pravne tekovine EU
Eksterna revizija: U pogledu eksterne revizije, od država kandidata za članstvo u EU se očekuje da primenjuje norme definisane od strane INTOSAI, posebno Deklaracije iz Lime i Deklaracije iz Meksika, koje predviđaju funkcionalnu, institucionalnu i finansijsku nezavisnost institucija vrhovne revizije i njihovu obavezu da odgovaraju samo Parlamentu. U izveštaju EK o napretku RS za 2012. godinu, konstatuje se da Zakon o DRI ne predviđa potpunu finansijsku i operativnu nezavisnost, u skladu sa INTOSAI. 
Interna finansijska kontrola u javnom sektoru: rellevantni podzakonski propisi dalje su usklađeni sa međunarodnim standardima za IR i FUK decembra 2011. godine. Izmenama i dopunama Zakona o budžetskom sistemu 2012. godine dodatno je precizirana definicija upravljačke odgovornosti. U periodu obuhvaćenom NPAA nastaviće se sa praćenjem izmena standarda interne kontrole, interne revizije i najbolje prakse i ugrađivanje istih u uspostavljeni zakonodavni okvir IFKJ.
Poglavlje 33: Finansijske i budžetske odredbe 
Zakonodavni okvir obuhvata prevashodno Zakon o budžetskom sistemu i Zakon o javnom dugu, dok se podzakonskim aktima obezbeđuje sprovođenje ovih zakona i posebno se kroz njih vrši usklađivanje sa pravnim tekovinama EU koje je na zadovoljavajućem nivou.
 Smer javnih politika EU
Amandmanima na Zakon o budžetskom sistemu od 2009. godine na dalje, posebno se insistiralo na usmerenju ka fiskalnoj odgovornosti i jačanju fiskalne discipline radi održivosti javnih finansija na srednji rok. Zakon o javnom dugu propisuje uspostavljanje upravljanja javnim dugom i izveštavanj na svim nivoima vlasti, sa ciljem da se unapredi praćenje i kontrola totalnog nivoa duga u Republici Srbiji.
Glavne relevantne pravne tekovine EU
U periodu 2014-2016 (NPAA) predstoje analize Zakona o budžetskom sistemu i relevantnih podzakonskih akata, radi sagledavanja daljih pravaca za potpuno usklađivanje odredaba o budžetskom računovodstvu sa Međunarodnim računovodstvenim standardima 
Poglavlje 16 - Oporezivanje
Poresko zakonodavstvo u Republici Srbiji uređuje 13 Zakona, od čega pet uređuje oblasti oporezivanja koje podležu propisima direktiva EU. Ovi zakoni podležu daljem usklađivanju sa ciljem potpune harmonizacije sa pravnim tekovinama EU.
Smer javnih politika EU
Dok regulisanje oporezivanja ne podleže potpunoj harmonizaciji u okviru EU, postoje važne tekuće inicijative za koordinaciju javnih politika. Glavni cilj jeste uklanjanje poreskih prepreka za sve vrste prekograničnih ekonomskih aktivnosti u okviru unutrašnjeg tržišta, smanjenje štetne poreske konkurencije i promovisanje saradnje između poreskih uprava. Napori u oblasti koordinacije politika takođe su usmereni na osiguravanje da poreska politika podržava šire strateške ciljeve EU, navedene u strategiji Evropa 2020.
Glavne relevantne pravne tekovine EU
Porez na dodatu vrednost (PDV): direktive 2006/112/EZ, 2009/132/EZ, 86/560/EEZ, 2007/74/EZ, 2006/79/EZ i 2008/9/EZ
Direktive za cilj imaju regulisanje zajedničkog okvira za nacionalno zakonodavstvo u oblasti PDV, a Zakon o PDV-u  uglavnom je usklađen. Delimično su usklađene odredbe kojima se utvrđuju principi za definisanje mesta izvršenja usluga, spiska robe i usluga koje podležu nižoj stopi PDV, kao i određene odredbe o izuzeću bez prava na odbijanje poreza na dodatu vrednost plaćenog u procesu nabavke.
Akcize: direktive 2011/64/EU, 2003/96/EZ, 95/60/EZ, 92/83/EEZ, 92/84/EEZ, 2008/118/EZ i Uredba Komisije (EK) br. 3199/93 
Direktive za cilj imaju regulisanje opšteg aranžmana, strukture i stopa akciza. Zakon o akcizama  delimično je usklađen. Potrebno je dalje usklađivanje iznosa i obuhvata dažbina i operativnih aspekata njihove primene.
Porez na dobit pravnih lica: direktive 2003/49/EZ, 2009/133/EZ i 90/435/EEZ izmenjene i dopunjene putem 2011/96/EU
Direktive su usmerene na regulisanje konkretnih karakteristika oporezivanja korporativnog restrukturiranja kapitala, podružnica, kamata i isplata prihoda. Zakon o porezu na dobit pravnih lica  uopšteno je usklađen, iako se još čekaju pojedine izmene i dopune.
Poreski postupak i poreska administracija : Direktiva 77/799/EEZ izmenjena i dopunjena putem 2004/106/EZ i ukinuta putem 2011/16/EU, 2003/48/EZ i 2008/55/EZ
Direktive su usmerene na regulisanje pravila i postupaka za saradnju među državama članicama u razmeni informacija relevantnih za upravljanje i izvršenje oporezivanja. Zakon o poreskom postupku i poreskoj administraciji  je potrebno uskladiti.
Poglavlje 29 - Carinska unija
Carinu regulišu tri zakona i podzakonska akta za sprovođenje, koji su uglavnom usklađeni sa pravnim tekovinama EU.
Smer javnih politika EU
Glavni cilj jeste uklanjanje carinskih dažbina na proizvode kao važan prvi korak ka području slobodne trgovine Republike Srbije sa EU. Sporazum o stabilizaciji i pridruživanju takođe sadrži odredbe o administrativnoj saradnji u oblasti carine (Protokol 6), kao i o pravilima o poreklu koja je potrebno poštovati kako bi se koristile preference u trgovini (Protokol 3).
Glavne relevantne pravne tekovine EU
Carina: Kombinovana nomenklatura EU 32012R0927 i odgovarajuće uredbe Komisije
Carinski zakon  uopšteno je usklađen sa nomenklaturama. Republika Srbija mora da osigura ispravno sprovođenje na administrativnoj granici sa Kosovom, sprovođenje bezbednosnog zakonodavstva u oblasti carina i unapređenje sistema za obradu.
Poglavlje 5: Javne nabavke
Zakonodavni okvir uključuje Zakon o javnim nabavkama  i Zakon o javno-privatnom partnerstvu i koncesijama. 
Smer javnih politika EU
Reforma zakonodavstva u oblasti javnih nabavki prioritet je u okviru Akta o jedinstvenom tržištu iz 2011. godine. Cilj je uvođenje fleksibilnih, jednostavnih instrumenata koji omogućavaju državnim organima da sprovode transparentne, konkurentne ugovore uz najekonomičnije uslove. Takođe je potrebno podržati specifične strateške ciljeve, kao što su „zelena“ nabavka, podrška MSP i jačanje konkurencije.
Glavne relevantne pravne tekovine EU
Javne nabavke i javno-privatna partnerstva: Ugovor o funkcionisanju Evropske unije (članovi 26. i 114.), direktive 2004/18/EZ, 2004/17/EZ, 2007/66/EZ, 2009/81/EZ, 92/13/EEZ, i 89/665/EEZ, i uredbe (EK) br. 2195/2002 i (EK) br. 1564/2005
Direktive za cilj imaju regulisanje pravila i postupaka za dodelu javnih ugovora i pravne zaštite za preduzeća u postupcima javne nabavke. Novim Zakonom o javnim nabavkama primenjen je najveći deo okvira EU. Potrebno je obratiti pažnju na sprečavanje korupcije i zloupotrebe javnih sredstava prilikom nabavke.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B3.4. Opšti ciljevi i prioriteti u sektoru (2014-2020. godine)
Radi utvrđivanja dugoročnih ciljeva i srednjoročnih strateških prioriteta i realističnih i ciljanih mera sprovedena je SWOT analiza sektora RJU, uz analizu situacije predstavljenu u prethodnim odeljcima.
Prednosti	Nedostaci
•	Osnovni pravni i institucionalni okvir uglavnom postoji
•	U toku je dobro koordinisan postupak formulisanja strategije RJU koji uključuje sve glavne aktere
•	Vlada je usvojila jasnu srednjoročnu fiskalnu strategiju
•	Kapacitet za apsorpciju pomoći na nivoima vlasti ispod nacionalnog	•	Složenost i nestabilnost strukture javne uprave sa nejasnom podelom nadležnosti
•	Neodgovarajuća koordinacija državnih organa prilikom planiranja i formulisanja javnih politika i strategija
•	Nepostojanje budžetiranja na osnovu javnih politika
•	Slab napredak procesa decentralizacije i nejednaki kapaciteti na nivoima vlasti ispod nacionalnog
Prilike	Opasnosti
•	Ubrzavanje reformi početkom formalnog postupka pregovora za pristupanje EU
•	Podsticanje ulaganja stvaranjem administrativnog okruženja pogodnog za poslovanje
•	Približavanje usluga javne uprave građanima
•	Opšta podrška za dalju modernizaciju i profesionalizaciju državne službe
•	Unapređenje uslova za privlačenje investicija povećanjem delotvornosti i kapaciteta na nivoima uprave ispod nacionalnog
•	Uvođenje svih elemenata sektorskog pristupa	•	Nedostatak posvećenosti trajnim reformama javne uprave
•	Nastavak ekonomske krize koji dovodi do umanjenja sredstava raspoloživih za reformu javne uprave
•	Neefikasna potrošnja javnih sredstava
•	Visok stepen internog i eksternog odliva zaposlenih u javnoj upravi
•	Nedovoljan kvalitet javnih usluga na lokalnom nivou
Opšti cilj za sektor RJU koji odražava prethodno analizirano i usmerava programiranje pomoći formulisan je na sledeći način:
Ostvarivanje standarda „dobrog upravljanja“ stvaranjem efikasne, delotvorne, transparentne i profesionalne javne uprave koja odgovara potrebama građana i privrede i doprinosi održivom socijalnom i ekonomskom razvoju Republike Srbije.
Reforma uprave je trajan proces, kao i proces razvoja države i društva uopšte. Okončanjem prethodne faze reforme državne uprave treba da započne faza kompletiranja i „preciznog podešavanja“ usvojenog pravnog okvira, institucionalna i profesionalna izgradnja administrativnih kapaciteta, a posebno proširivanje reformskih procesa na čitavu javnu upravu kao i vezivanje procesa reforme javne uprave sa procesom evropskih integracija. Dakle, faza daljih reformskih aktivnosti je usmerena na unapređenje rada sistema javne uprave (njegove reforme) i povezivanje ovog procesa sa procesom evropskih integracija, ali i sa procesom racionalizacije javnih rashoda. Shodno tome, predstojeći period u ovom procesu može da se označi prevashodno kao period sprovođenja usvojenog pravnog okvira u praksi, ali i zahvatanja šire oblasti, tj., čitavog javnog sektora reformskim procesima.
Ovaj opšti cilj ukazuje na težnju da se celokupna javna uprava postavi kao efikasan, delotvoran i profesionalni mehanizam koji odgovara potrebama građana i drugih zainteresovanih strana, aparat koji pruža kvalitetne javne usluge na transparentan i profesionalan način radi ostvarivanja standarda tzv. „dobrog upravljanja“ u okviru „evropskog administrativnog prostora“. U tom smislu, javna uprava će značajno podržati trajni i održivi ekonomski razvoj zemlje.
Sprovođenje ovog cilja znači koncentrisanje resursa za sve utvrđene mere, čime će se omogućiti rešavanje najhitnijih izazova za sektor RJU tokom narednog perioda. Predložena je sledeća podela datih aktivnosti u niz prioriteta:
Prioritet 1: Unapređenje delotvornosti, efikasnosti i transparentnosti javne uprave
Tokom perioda sprovođenja Strategije RDU u periodu 2004-2012. godine, uspostavljen je pravni i institucionalni okvir za sprovođenje efikasnih reformi u javnom sektoru. Naredna faza reforme javne uprave usmeriće se na dodatno prilagođavanje pravnog okvira, uz dalje unapređenje efikasnosti i delotvornosti javne uprave. Ovaj prioritet usmeren je na unapređenje kvaliteta usluga radi ostvarivanja rezultata koji ispunjavaju potrebe društva uz najbolje iskorišćenje raspoloživih resursa. Sveobuhvatna reorganizacija sistema javne uprave potrebna je na svim nivoima; racionalizacija sistema, određeni stepen prenosa nadležnosti na niže nivoe sistema uprave, dalje unapređenje upravnih procesa i postupaka jesu aktivnosti predviđene u okviru ovog prioriteta radi ostvarivanja jednog od glavnih principa dobrog upravljanja – delotvornosti i efikasnosti, radi stvaranja javne uprave sposobne da reaguje na promenljive uslove i zahteve šire javnosti.
Prioritet 2: Jačanje strateškog planiranja i koordinacije javnih politika
Potrebno je unaprediti strateško planiranje i koordinaciju javnih politika na način kojim se osigurava usklađenost pri određivanju srednjoročnih strateških ciljeva Vlade i formulisanja akcionih i investicionih planova u okviru srednjoročnog fiskalnog okvira. Ovo unapređenje potrebno je ostvariti na svim nivoima vlasti, putem revizije postojećeg strateškog okvira, uspostavljanja pravila i postupaka za pripremu strateških planova i javnih politika, prioritizovanja aktivnosti i projekata za njihovo sprovođenje, planiranja resursa za njihovo finansiranje i praćenja rezultata i uticaja. Sinhronizacija srednjoročnog budžetskog planiranja sa strateškim planiranjem i planiranjem aktivnosti na svim nivoima vlasti osigurava konsolidaciju javnih finansija kako na centralnom, tako i lokalnom nivou, sa ciljem smanjenja fiskalnog deficita i promene strukture potrošnje, putem smanjenja tekućih budžetskih rashoda i povećanja kapitalnih rashoda.
Prioritet 3: Unapređenje transparentnosti, efikasnosti i odgovornosti u upravljanju javnim finansijama
Tokom protekle decenije Republika Srbija usvojila je niz važnih zakona za uspostavljanje transparentnog, efikasnog i odgovornog upravljanja javnim finansijama na svim nivoima vlasti. Postepeno sprovođenje zakonodavstva kojim se uređuju javne finansije zavisno je od administrativnih kapaciteta i tehničkih znanja službenika na svim nivoima vlasti. Ambiciozni ciljevi nacionalne ekonomske i fiskalne politike i odgovarajuće aktivnosti usmerene ka pridruživanju EU zahtevaju značajno jačanje administrativnih kapaciteta i tehničkih znanja u oblastima planiranja i izvršenja budžeta, praćenja, računovodstva i izveštavanja, javnih nabavki i javno privatnog partnerstva, kao i finansijske i budžetske kontrole na svim nivoima vlasti.
B3.5. Sektorske mere za sprovođenje prioriteta u sektoru
Prioritet 1: Povećanje delotvornosti, efikasnosti i transparentnosti javne uprave
Mera 1.1 Reorganizacija struktura i optimizacija procesa na svim nivoima javne uprave
Mera se odnosi na dalje poboljšanje organizacione strukture, kao i efikasnosti i efektivnosti organa državne uprave i drugih organa javne uprave (imaoci javnih ovlašćenja, kao što su: javne agencije, javni fondovi i fondacije, saveti, komisije, itd. i vršioci javnih službi – javna preduzeća i sl.) uz podršku za efikasnu upotrebu novih mehanizama predviđenih Strategijom reforme javne uprave i pripadajućim Akcionim planom. U vremenskom periodu koji prethodi sprovođenju ove mere, dve ključne analize koje će biti osnova ukupne reorganizacije javne uprave treba da budu sprovedene, i to: analiza poslova i analiza pravno-statusnih organizacionih oblika na centralnom i lokalnom nivou upravnog sistema. U skladu sa ove dve ključne analize izradiće se evidencija svih organa javne uprave sa detaljnim podacima o vrsti organa, delokrug, poslovi, izvori finansiranja, i drugo što treba da dovede do definisanja preporuka za novi pravni okvir koji treba da definiše strukturu celokupne javne uprave. Na ovaj način će se ujedno vršiti i nadzor nad zakonitošću rada organa javne uprave. Takođe, ova mera će podržati konkretan rad na reorganizaciji kroz uporednu proveru postojećih zakonskih propisa i definisanje neophodnih izmena i/ili kroz izradu novih zakona ili podzakonskih akata. Osim toga, nove organizacione strukture (i posledično smanjenje ukupnog broja organa državne uprave i nosilaca javnih ovlašćenja) će morati da budu adekvatno dokumentovani i dostupni javnosti, uz odgovarajuće mapiranje ovih organa sa tačnim brojem zaposlenih koji rade u njima. Sredstva će takođe morati da budu uložena u revizije i evaluacije sprovedene reorganizacije.  U skladu sa Ustavom Republike Srbije koji daje  mogućnost da se pojedini poslovi putem javnih ovlašćenja zakonom mogu poveriti i preduzećima, organizacijama i pojedincima, što u procesu dekoncentracije podrazumeva da će se jedan deo ovih poslova javne uprave nakon obavljene odgovarajuće funkcionalne analize preneti i na subjekte privatnog prava (uz odgovarajuću kontrolu od strane organa državne uprave), a određeni poslovi bi se potencijalno mogli prepustiti privatnom sektoru.

U cilju optimizacije procesa na različitim nivoima javne uprave, Strategija reforme javne uprave i Akcioni plan predviđaju uspostavljanje odgovarajućeg sistema i metodologiju vršenja nadzora nad radom organizacija kojima se poveravaju javna ovlašćenja. Zakonodavni okvir će morati da se prilagodi tako da odražava nove horizontalne funkcije i da sistematizuje dekoncentraciju administrativnih ovlašćenja, tako da mera može biti iskorišćena i u tom pravcu, kao i za podršku organima uprave u ostvarivanju ovih zadataka. Uzimajući u obzir očekivano otpočinjanje i planirani napredak pregovora o pristupanju, realno je očekivati njihov uticaj na organizacione strukture u horizontalnim i sektorskim politikama i oblastima kao proizvod procesa evropskih integracija, pri čemu će ova mera obezbediti neophodnu ekspertizu u skladu sa takvim zahtevima.
Pored toga, fokus će biti na daljem usklađivanju procedura za poboljšanje koordinacije između centralnog nivoa i drugih nivoa upravnog odlučivanja. Mera će takođe pružiti podršku daljem poboljšanju kvaliteta upravnog odlučivanja i pojednostavljivanju administrativnih procedura i to kroz analizu i usklađivanje akata kojima se uređuju posebne procedure i usklađuju se sa ZUP i kroz reformu inspekcijskog nadzora. Za poboljšanje sistema upravnog odlučivanja potrebno je obezbediti odgovarajuću obuku za profesionalni razvoj zaposlenih u javnoj upravi. Ovo se naročito odnosi na službenike koji neposredno odlučuju u upravnim postupcima (u prvom i drugom stepenu), kao i upravne inspektore. Pojednostavljenje upravnih postupaka će bitno doprineti i stvaranju okruženja povoljnog za poslovanje i promovisanje privatnog investiranja, što će imati uticaja na brži ekonomski razvoja zemlje. Osim toga, ovim pristupom bitno će se smanjiti troškovi postupka i za fizička lica – stranke u upravnim postupcima.
U skladu sa budućim izmenama i dopunama Zakona o regionalnom razvoju ova mera će obuhvatiti stvaranje uslova za osnivanje subjekata regionalnog razvoja  uključujući pomoć za modifikacije zakonodavnog okvira koji se odnosi na regionalni razvoj i razvoj institucionalnih kapaciteta subjekata regionalnog razvoja.
Mera 1.2 Približavanje funkcija javne uprave građanima i privredi u okviru procesa dekoncentracije i decentralizacije
Ova mera se odnosi na primenu strateškog i pravnog okvira procesa decentralizacije i pravnog okvira dekoncentracije. Iako se povećanje potreba za podrškom očekuje u periodu  nakon usvajanja strategije koja se odnosi na decentralizaciju i odgovarajućeg zakonodavstva, ova mera može da interveniše i u nekim od aspekata u vezi sa pripremom pomenutih dokumenata. Ovom merom podržaće se jačanje funkcije upravnih okruga kao oblika dekoncentracije vlasti  i jačanje kapaciteta  na sub-nacionalnom nivou kako bi se odgovorilo na izazove prenošenja funkcija/nadležnosti, posebno, ali ne isključivo, u oblasti upravljanja finansijama i javnom imovinom, životne sredine, obrazovanja, socijalne inkluzije i zdravlja. Pored toga, ova mera može da interveniše u izradi uporednih analiza modela dekoncetracije u zemljama EU kao i unapređenje pravnog okvira kojim bi se pojačali upravni okruzi u cilju približavanja funkcija državne uprave građanima. Administracija na nacionalnom i nižim nivoima je nosilac novih zakonskih rešenja koja utiču na građane i privredu, kao i glavni neposredni sagovornik u dijalogu sa građanima i privredom, zbog čega treba da bude podržana da u svom funkcionisanju razvija pristup orjentisan na klijente. Ekonomski i društveni napredak i uravnoteženi teritorijalni razvoj zavisi koliko od centralnog nivoa vlasti, toliko i od efikasnosti administracije na svim nivoima (koordinirane u oba pravca, odozgo na dole i odozdo na gore). Stoga, ova mera bi trebalo da podrži dekoncentrisane i decentralizovane upravne strukture u daljem jačanju vlasništva nad funkcijama koje im se dodeljuju, što znači podršku za pravilno razumevanje njihove uloge u poboljšanju poslovnog okruženja i o važnosti strateškog i operativnog planiranja, podršku u prepoznavanju i uklanjanju prepreka za sprovođenje lokalnih akcionih planova i za obezbeđivanje održivosti mehanizama uspostavljenih za te svrhe.
Mera 1.3 Unapređenje sistema upravljanja/razvoja ljudskih resursa na svim nivoima javne uprave
Ova mera ima za cilj unapređenje sistema upravljanja i razvoja ljudskih resursa u službeničkom sistemu na centralnom nivou uprave, kao i uspostavljanje i približavanje koncepta javnog službenika subjektima na svim ostalim nivoima javne uprave, uključujući javne agencije, javne fondove i druge organizacione oblike kojima se obezbeđuje ostvarivanje javnog interesa. Jedna od polaznih tačaka u tom smeru jeste sprovođenje analize postojećeg pravnog okvira koji uređuje radno-pravni status zaposlenih i definisanje preporuka za usklađivanje radno-pravnog statusa zaposlenih u javnoj upravi.  Nastavak razvoja sistema upravljanja ljudskim resursima podrazumeva dalju profesionalizaviju i depolitizaciju državnih službenika i potpunu implementaciju „merit principa“ (princip napredovanja prema zaslugama), pri čemu je uvođenje bazičnih kompetencija državnih službenika u vezi sa prijemom u radni odnos i napredovanjem, jedan od mogućih pravaca delovanja. Konačna opredeljenja u tom smislu, zavisiće od prethodne analize i preporuka za unapređenje službeničkog sistema.   Takođe, ova mera se odnosi na sprovođenje Strategije stručnog usavršavanja državnih službenika u Republici Srbiji, a podržaće i sprovođenje odgovarajuće strategije o stručnom usavršavanju zaposlenih u jedinicama lokalne samouprave, čija se usvajanje očekuje u 2013. godini. Podrška će biti usmerena na jačanje kapaciteta rukovodilaca i jedinica za ljudske resurse kroz obuke u vezi sa zapošljavanjem, sistemom ocenjivanja, naknada i beneficija, razvojem karijere i drugim oblastima uključujući i proširenje oblika neformalnog obrazovanja (davanja instrukcija – koučing, mentorstvo, e-obrazovanje). Posebna pažnja će biti usmerena na izradu sveobuhvatnog i kontinuiranog programa obuke za službenike na rukovodećim pozicijama. Dobar i efikasan sistem strateškog upravljanja ljudskim resursima pretpostavlja i upotrebu savremene informacione tehnologije („e-Uprave“) i povezanost celokupnog sistema javne uprave. U tom smislu, razvoj integrisanog i jedinstvenog sistema za upravljanje ljudskim resursima na svim nivoima uprave (sistem evidencije javnih službenika) predstavlja jedan od uslova za uspostavljanje efikasne i profesionalne javne administracije.
Mera 1.4 Modernizacija pružanja usluga javne uprave kroz dalje unapređenje informacionih i komunikacionih tehnologija na svim nivoima upravljanja
Ova mera trebalo bi da se usmeri na sprovođenje nove Strategije za razvoj e-Uprave i odgovarajući Akcioni plan. Preduslov za dalje sprovođenje, a naročito za međunarodnu pomoć u tom pogledu, biće definisanje odgovarajućeg institucionalnog okvira i dalje unapređenje koordinacije i saradnje između JU i podređenih tela u vezi sa razvojem e-Uprave, što je jedan od ključnih izazova tokom predstojećeg perioda. Mera će doprineti daljem unapređenju postojećih usluga i razvoju novih u okviru opšteg sistema e-uprave. Mera je usmerena na sprovođenje plana  optimizacije državne IKT infrastrukture i sistema e-računa i e-plaćanja za službe javne uprave. Daljim unapređenjem okvira za interoperabilnost informacionih sistema organa javne uprave biće utvrđene metode razmene informacija unutar Vlade i javne uprave. Potrebno je uvesti i sprovesti objedinjeni (standardizovani) sistem elektronskog upravljanja dokumentima u organima državne uprave. Podrška u okviru ove mere takođe će se usmeriti na unapređenje elektronskih matičnih službi na lokalnom nivou i uvođenje sistema medicinske evidencije. Dalji razvoj kapaciteta za prikupljanje i elektronsku obradu podataka i ujednačavanje odgovarajućih procedura, takođe je planiran u okviru ove mere. U skladu sa evropskim standardima nužno je da se za sve zainteresovane strane obezbedi dostupnost baza podataka i uspostavi funkcionalan sistem razmene podataka između organa uprave. Široka primena IKT i e-uprave mora da doprinese i unapređenoj komunikaciji i informisanju javnosti.
Mera 1.5 Jačanje mehanizama kontrole rada javne uprave i povećanje transparentnosti
Ova mera usmerena je na dalje unapređenje rada nezavisnih kontrolnih organa (Uprave za javne nabavke, Zaštitnika građana, Agencije za borbu protiv korupcije, Komisije za zaštitu konkurencije, Poverenika za informacije od javnog značaja i zaštitu podataka o ličnosti, Komisije za zaštitu prava u postupcima javnih nabavki, Uprave za rodnu ravnopravnost, Državne revizorske institucije i drugih) i na stvaranje uslova za efikasno sprovođenje njihovih preporuka. Uprkos unapređenju procesa i institucionalnog okvira eksterne kontrole javne uprave tokom prethodne faze RJU, važeći pravni i institucionalni okvir još uvek nije potpuno zadovoljavajući. Podrška u okviru ove mere treba da se usmeri na obezbeđivanje uslova (pravnih, političkih, organizacionih), kojima bi se unapredio položaj i učinak ovih organa. Potrebno je uložiti napore kako bi se eliminisali različiti nedostaci u zakonodavnom okviru kojim se uređuje status i rad nezavisnih kontrolnih organa. Mera će doprineti unapređenju procesa instancione kontrole i redovnog zvaničnog nadzora kako bi se omogućio efikasniji, racionalniji, ekonomičniji, brži i precizniji rad javne uprave. Potrebno je posebno osigurati poštovanje i sprovođenje odluka i preporuka nezavisnih organa, što znači pojačati disciplinu pojedinačnih organa uprave na koje se odluke/preporuke  odnose. Ovaj aspekt  naročito je istaknut u Izveštaju EK o napretku za 2012. godinu, kao element značajan za povećanje odgovornosti javne uprave. Mera će takođe doprineti jačanju kapaciteta za transparentne pravne procese, za doslednu analizu efekata propisa, bolju uključenost javnosti i nadzor prilikom sprovođenja propisa.
Prioritet 2: Jačanje strateškog planiranja i koordinacije javnih politika
Mera 2.1 Unapređenje administrativnih kapaciteta za delotvorno i efikasno strateško i fiskalno planiranje i njihovu koordinaciju
Mera je usmerena na unapređenje institucionalnih kapaciteta i procedura za osiguranje usklađenosti srednjoročnih strategija, investicionih planova i srednjoročnog fiskalnog okvira, kao i na sinhronizovanu pripremu i sprovođenje planova rada na svim nivoima javne uprave i celog javnog sektora, uključujući tela kao što su javne agencije, javni fondovi i fondacije, kao i drugi organizacioni oblici za ostvarivanje javnih interesa. Sa organizacionog stanovišta, još uvek postoji potreba za uspostavljanjem ili jačanjem funkcija strateškog i finansijskog planiranja u svim organima javne uprave i njihovo povezivanje sa funkcijama/jedinicama za EU integracije i za koordinaciju javnih politika. Ovo bi trebalo da dovede do smanjenja fragmentacije koordinacionih centara. Meru je potrebno upotrebiti u smeru unapređenja institucionalnih i administrativnih kapaciteta prilikom uvođenja sektorskog pristupa, izrade zakona i drugih propisa, osiguravajući prvenstveno efikasno sprovođenje. Ovo bi takođe uključivalo i unapređenje mehanizama za konsultacije između organa različitih ustavnih oblika teritorijalne organizacije (država, pokrajina, grad, opština), kao i sa civilnim društvom i privatnim sektorom u vezi sa formulisanjem javnih politika i usvajanjem zakonodavstva. Mera treba da rezultira uspostavljanjem planova za sprovođenje prioritizovanih srednjoročnih strategija javnih politika sa jasnim projekcijama koštanja (troškova) njihovog sprovođenja i koristi/prihoda, kao i izradom usaglašenog, objektivnog i transparentnog godišnjeg zakonodavnog plana.
Ovom merom predviđa se razvoj kapaciteti državnih službenika kroz intenzivne obuke u oblastima: formulisanja javnih politika/strategija, izrade zakona i propisa; prioritizacije i određivanja redosleda programa, projekata i mera na osnovu proračuna svih troškova i koristi koji se očekuju u sprovođenju istih; srednjoročnog budžetiranja kapitalnih rashoda; definisanja akcionih planova za realizaciju javnih politika/strategija prilagođenih raspoloživim finansijskim sredstvima; utvrđivanja i formulisanja odgovarajućih pokazatelja/indikatora i razvijanja funkcija praćenja; efikasne saradnje u prioritizaciji određenih programa, projekata i mera.
Važan sastavni deo mere jeste praćenje uticaja/efekata javnih politika, što je nužan preduslov za unapređenje efikasnosti i delotvornosti javnih politika u ostvarivanju ciljeva. Praćenje uticaja/efekata javnih politika posebno zahteva kapacitete za upravljanje i koordinaciju, za pregled i prikupljanje podataka, za analizu podataka i pripremu izveštaja i za predstavljanje rezultata praćenja kreatorima politika (Narodna/lokalna skupština, Vlada) i drugim akterima (civilno društvo i privatni sektor).
Mera 2.2 Unapređenje institucionalnih i tehničkih kapaciteta za praćenje i projekcije društveno-ekonomskih trendova
Mera je usmerena na unapređenje administrativnih kapaciteta i tehničkih znanja u oblastima statistike, analize i projekcija koje su od ključne važnosti za formulisanje pouzdanih ekonomskih i razvojnih politika utemeljenih na tačnim podacima. U oblasti statistike, to prvenstveno uključuje nacionalne račune i zvaničnu statistiku Vlade u skladu sa standardima Sistema nacionalnih računa i Evropskog sistema računa, kao i statističko izveštavanje o ključnim ekonomskim zbirnim podacima i pokazateljima društvenog razvoja, uključujući poljoprivredu i regionalni razvoj. U oblasti analize i projekcija, naglasak je na razumevanju i praćenju poslovnog ciklusa i analizai konkurentnosti, zatim na anticipiranju kratkoročnih i srednjoročnih ekonomskih trendova, kao i na projekcijama dugoročnih demografskih, društvenih i ekonomskih trendova. Takođe je potrebno unaprediti procedure za osiguranje transparentnosti, nezavisnosti i kredibilnosti u informisanju javnosti. Pravovremena produkcija i ažuriranje podataka i adekvatne projekcije treba da omoguće pouzdane parametre za donošenje strateških odluka, i za zauzimanje stavova kroz pristupne pregovore sa EU. 
Prioritet 3: Unapređenje transparentnosti, efikasnosti i odgovornosti u upravljanju javnim finansijama
Mera 3.1 Unapređenje procesa planiranja i pripreme budžeta
Ovom merom dopunjuje se mera 2.1 kroz povezivanje srednjoročnih strateških politika sa godišnjim ciklusom planiranja i izvršenja budžeta. Cilj je unapređenje institucionalnih kapaciteta i procedura za osiguranje usklađenosti između fiskalnih pravila i trogodišnjih limita rashoda (srednjoročni okvir rashoda), utvrđenih kao deo godišnje fiskalne strategije, kao i ciljeva i prioriteta strateških politika. Ključna aktivnost jeste razvoj procedura i kapaciteta za programsko budžetiranje i budžetiranje zasnovano na učinku, na osnovu praćenja izvršenja i merenja delotvornosti politika, kao i utvrđivanja ovih koraka kao sastavnih delova procesa pripreme budžeta. Unapređenje kvaliteta analize efekata, troškova i koristi, omigućiće donošenje dobro utemeljenih strateških odluka. Delotvornije planiranje i upravljanje sredstvima EU takođe rezultirati boljim povezivanjem strateških i kratkoročnih perspektiva. 
Mera 3.2 Poboljšanje upravljanja javnim prihodima
Mera je usmerena na izgradnju kapaciteta i modernizaciju organa javne uprave zaduženih za upravljanje i administriranje javnih prihoda kako bi se povećao dotok prihoda. Ovo se postiže unapređenjem efikasnosti, preciznosti i pravovremenosti prikupljanja javnih prihoda i smanjenjem stope izbegavanja plaćanja poreza i obima sive ekonomije. Naglasak jeste na unapređenju odgovarajućeg i efikasnog prikupljanja prihoda, transparentnih pravila i dobrovoljnog pridržavanja istih; zatim na sprečavanju,, kontroli i oceni rizičnosti poreskih obveznika. Predviđa se i dalje jačanje operativnih procesa i bolje upravljanje IT sistemom od strane administrativnih organa nadležnih za administriranje javnih prihoda.
Mera 3.3 Poboljšanje upravljanja javnim rashodima i izvršenja budžeta
Mera je usmerena na jačanje administrativnih kapaciteta i tehničkih znanja u oblastima izvršenja budžeta, praćenja, računovodstva i izveštavanja, javnih nabavki, javno-privatnog partnerstva i finansijske i budžetske kontrole na svim nivoima vlasti. U oblasti izvršenja budžeta, prioritet jeste unapređenje efikasne i odgovorne potrošnje odobrenih sredstava opredeljenih iz budžeta, predviđanje raspoloživosti sredstava za preuzete obaveze tokom budžetske godine, pouzdana evidencija i upravljanje dugovanjima, trajno praćenje i izveštavanje u izvršenju budžeta i modernizacija IT sistema za izvršenje budžeta. Unapređenjem administrativnih kapaciteta za odgovorne i ekonomične javne nabavke dopunjavaju se napori za poboljšanje efikasnosti i odgovornosti u izvršenju budžeta. Ova mera uključuje i razvoj veština za definisanje, organizovanje, dogovaranje i sprovođenje velikih projekata javno-privatnog partnerstva i koncesija koje imaju dugoročan implikacije na upravljanje rashodima. Dalje usklađivanje budžetskog računovodstva i izveštavanja sa međunarodnim standardima veoma je važno radi povećanja transparentnosti budžeta, njegove vidljivosti i dostupnosti građanima i donosiocima odluka (korelacija sa merom 1.5). Potrebno je unaprediti oblast interne revizije, interne i eksterne finansijske i budžetske kontrole, uključujući kontrolu državne pomoći, putem jačanja kontrole učinka i njenim proširenjem na lokalne vlasti i javna preduzeća. Potrebno je optimizovati mehanizme finansijske kontrole i inspekcije. Unapređenja u upravljanju javnim rashodima u velikoj meri će doprineti ostvarivanju ušteda u tekućim rashodima kroz povećanje kapitalnih rashoda na svim nivoima vlasti, kao i kroz održavanje stabilnog odnosa javnog duga i BDP.
Regionalne, prekogranične i transnacionalne teme u sektoru reforme javne uprave
Instrumente od važnosti za regionalnu saradnju, kao što su podrška u okviru višekorisničke IPA, prekogranična saradnja i transnacionalni programi, potrebno je obezbediti za one aktivnosti u kojima je prednost regionalnog pristupa očigledna.
Višekorisnička IPA
U sektoru RJU, podršku iz višekorisničke IPA potrebno je usmeravati ka fleksibilnim kratkoročnim aktivnostima saradnje na osnovu potreba, prvenstveno kroz instrumente SIGMA, TAIEX i kroz okvir ReSPA-e. Prema tome, saradnja, kontakti i razmena među korisnicima IPA II uglavnom će biti obezbeđeni za različita pitanja od zajedničkog interesa za unapređenje reforme javnog sektora i upravljanje, kao i usklađivanje javnog sektora sa evropskim principima upravljanja, ali bez programiranja standardnih projekata, osim u slučaju statističke saradnje u kojoj bi regionalna podrška trebalo da se nastavi na način kao u prethodnoj perspektivi a u koordinaciji EUROSTAT.
Prekogranična saradnja
Podrška za prekograničnu saradnju (CBC) takođe bi trebalo da doprinese određenim oblastima sektora RJU. Moguće oblasti za prekograničnu saradnju i TN programe, u vezi sa tematskim ciljem 11 EFRR – Unapređenje institucionalnih kapaciteta i efikasna javna uprava – jesu ulaganje u promovisanje pravne i administrativne saradnje i saradnje između građana i institucija, uz posebno usmerenje na urbanističko i prostorno planiranje i okruženje pogodno za poslovanje. Carinska saradnja i ulaganja u granične prelaze važni su radi izgradnje kapaciteta za učešće na unutrašnjem tržištu.
Transnacionalne teme
Akcioni plan Strategije EU za Dunavski region uključuje aktivnosti i primere programa od neposrednog značaja za sektor RJU. Aktivnost „prevazilaženje problema u institucionalnim kapacitetima i javnim službama u Dunavskom regionu“ za cilj ima unapređenje kvaliteta javnih službi i optimizaciju mehanizama upravljanja za međunarodnu saradnju na svim nivoima vlasti. Uključuje, između ostalog, i unapređenje upravljanja javnim finansijama. Još jedna važna oblast jeste promovisanje upotrebe IKT u javnim i privatnim službama, uključujući e-upravu i korišćenje elektronskih potpisa.
B3.6. Institucionalni okvir za sprovođenje sektorskog pristupa
Za sektor RJU u Republici Srbiji, u kontekstu sektorskog pristupa, odgovorne su nadležne sledeće institucije: ministarstvo nadležno za javnu upravu, ministarstvo nadležno za finansije (uključujući Sektor za međunarodnu saradnju, Sektor za ugovaranje i finansiranje programa iz sredstava EU i Sektor za nacionalni fond za upravljanje sredstvima EU), ministarstvo nadležno za regionalni razvoj, ministarstvo nadležno za lokalnu samoupravu, ministarstvo nadležno za telekomunikacije, Generalni sekretarijat Vlade Republike Srbije, Služba za upravljanje kadrovima, Visoki službenički savet, Republički sekretarijat za zakonodavstvo, Republički zavod za statistiku, Narodna banka Srbije i Narodna skupština. Vodeća institucija u sektoru jeste ministarstvo nadležno za javnu upravu.
U kontekstu sektorskog pristupa, ministarstvo koordinira rad svih relevantnih institucija u sektoru u pogledu planiranja, programiranja, sprovođenja i praćenja procesa reforme javne uprave i mera/aktivnosti koje će biti podržane sredstvima EU i druge međunarodne razvojne pomoći. Odgovornost za formalno podnošenje i naknadno sprovođenje mera/aktivnosti zavisi od njihovog sadržaja i odgovornosti institucija uključenih u sektor RJU.
Ministarstvo nadležno za javnu upravu zaduženo je za donošenje politika u oblasti sistema centralne javne uprave, organizaciju i rad ministarstava i specijalnih organizacija, predloge i izradu nacrta zakona i drugih propisa u oblasti javne uprave, zaštitnika građana, upravne inspekcije, upravnih postupaka i sporova, pitanja rada u centralnoj javnoj upravi i upravljanje i razvoj kadrova u javnoj službi. Kako sektor RJU uključuje i javne finansije, ministarstvo odgovorno za finansije igra važnu ulogu u koordinaciji aktivnosti i procesu reforme upravljanja javnim finansijama (prioritet 3). Potrebno je istaći i uloge Generalnog sekretarijata Vlade Republike Srbije (mera 2.1), kao i Narodne skupštine (mera 1.5).
Kako bi se unapredile i koordinirale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je Sektorska radna grupa (SRG) za reformu javne uprave.  SRG za RJU odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, predlaganje relevantnih mera i aktivnosti i za podršku uvođenju sektorskog pristupa u sektoru RJU. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Nacionalne institucije koje učestvuju u SRG jesu ministarstvo nadležno za javnu upravu, ministarstvo nadležno za regionalni razvoj i lokalnu samoupravu, ministarstvo nadležno za finansije, ministarstvo nadležno za telekomunikacije, ministarstvo nadležno za odbranu, Generalni sekretarijat Vlade Republike Srbije, Služba za upravljanje kadrovima, Republički sekretarijat za zakonodavstvo, Republički zavod za statistiku, Republički geodetski zavod, Narodna skupština, Narodna banka Srbije, organ javne uprave nadležan za rodnu ravnopravnost, Uprava za javne nabavke, Kancealrija za regulatornu reformu i analizu efekata propisa, Komisija za zaštitu prava u postupcima javnih nabavki, Agencija za borbu protiv korupcije, Zavod za intelektualnu svojinu, Stalna konferencija gradova i opština i Kancelarija nadležna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.

 
B3.7. Pokazatelji za merenje napretka
PRIORITET 1: Unapređenje delotvornosti, efikasnosti i transparentnosti javne uprave
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
Pokazatelj Svetske Banke za delotvornost upravljanja za Republiku Srbiju	Indeks	- 0,15 (2011)	- 0,10	- 0,06	- 0,01	0,05	0,12	0,2	0,3	0,4	Internet strana SB	Ministarstvo nadležno za javnu upravu
1.2  Pozitivna ocena napretka u sprovođenju procesa Reforme javne uprave	D/N	N	D	D	D	D	D	D	D	D	Izveštaji o radu Vlade
Izveštaj EK o napretku	KEI
MERA 1.1: Reorganizacija struktura i optimizacija procesa na svim nivoima javne uprave
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1 Organi i organizacije javne uprave uneti u bazu podataka poslova i organizacione tipologije 	%	n/p				100%					Godišnji izveštaj o radu	Ministarstvo nadležno za javnu upravu
1.1.2 Usvojeni zakoni u skladu sa NPRR i SRR	Ne	n/p									Izveštaj o napretku NPRR	Ministarstvo nadležno za regionalni razvoj
MERA 1.2: Približavanje funkcija javne uprave građanima i privredi u okviru procesa dekoncentracije i decentralizacije
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1 Upravni kapaciteti i usluge za građane u oblasti socijalne zaštite unapređeni u jedinicama LSU	Br.	n/p									Godišnji izveštaji o radu relevantnih institucija	Ministarstvo nadležno za socijalnu politiku, SKGO
1.2.2 Upravni kapaciteti i usluge za građane u oblasti zaštite životne sredine unapređeni u jedinicama LSU	Br.	n/p									Godišnji izveštaji o radu relevantnih institucija	Ministarstvo nadležno za zaštitu životne sredine, SKGO
1.2.3 Upravni kapaciteti i usluge za građane u oblasti lokalnog ekonomskog razvoja unapređeni u jedinicama LSU	Br.	n/p									Godišnji izveštaj o radu	Ministarstvo nadležno za lokalnu samoupravu, SKGO
MERA 1.3: Unapređenje upravljanja/razvoja ljudskih resursa na svim nivoima javne uprave
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.3.1. Uspostavljanje funkcije upravljanja kadrovima u jedinicama LSU u skladu sa novim Zakonom o zaposlenima u jedinicama LSU	%	n/p					100%				Godišnji izveštaj o radu	Ministarstvo nadležno za lokalnu samoupravu
1.3.2 Popunjavanje položaja putem javnog konkursa u skladu sa odredbama Zakona o državnim službenicima (odnos između ukupnog broja položaja i broja položajapopunjenih po sprovedenom javnom konksursu)	%	n/p	36%	45%	55%	65%	75%	85%	95%	96%	Evidencija SUK	Služba za upravljanje kadrovima (SUK)
1.3.3Pouzdanost podataka u zvaničnom informacionom sistemu za upravljanje ljudskim resursima (centralna kadrovska evidencija) merena prema ažurnosti unosa od strane organa državne uprave	%		51.3%	60%	80%	100%					Godišnji izveštaji generisani iz informacionog sistema za upravljanje ljudskim resursima	SUK
MERA 1.4: Modernizacija pružanja usluga javne uprave kroz dalje unapređenje informacionih i komunikacionih tehnologija na svim nivoima uprave

Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.4.1 Pokazatelj Evropske komisije o stepenu razvoja servisa elektonske uprave	%	n/p  									Godišnji izveštaj EK o stepenu razvoja servisa eUprave (eGovernment Benchmark)	Ministarstvo nadležno za državnu upravu
1.4.2 Broj uspostavljenih/unapređenih „jedinstvenih pristupnih tačaka“ u jedinicama LSU	Br.	n/p									Godišnji izveštaj o radu ministarstva nadležnog za LSU, SKGO	Ministarstvo nadležno za lokalnu samoupravu, SKGO
1.4.3 Funkcionisanje jedinstvenog registra građana	Da/ Ne	N	N	D 	D 	D 	D	D	D	D	Godišnji izveštaj o radu ministarstva nadležnog za DU	Ministarstvo nadležno za javnu upravu
MERA 1.5: Jačanje mehanizama kontrole rada javne uprave i povećanje transparentnosti

Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.5.1 Odnos između broja upućenih i sprovedenih preporuka koje su uputili nezavisni kontrolni organi	%	n/p									Godišnji izveštaj Narodnoj skupštini	Narodna skupština (alternativno Zaštitinik građana i drugi nezavisni kontrolni organi
1.5.2 Pozitivna ocena uloge nezavisnih kontrolnih organa	Da/ Ne 	N	D	D	D	D	D	D	D	D	Izveštaj EK o napretku	KEI

PRIORITET 2: Jačanje strateškog planiranja i koordinacije javnih politika
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1 Kvalitet propisa (Pokazatelj upravljanja Svetske banke)	Indeks	0,01 (2011)	0,15	0,22	0,30	0,37	0,44	0,51	0,59	0,66	Internet strana SB	Ministarstvo nadležno za privredu
2.2 Udeo kapitalnih troškova u nacionalnom budžetu	%	3,5	3,6	3,5	3,7	3,9	4,2	4,5	5	5	Bilten o javnim finansijama	Ministarstvo nadležno za finansije
MERA 2.1: Unapređenje administrativnih kapaciteta za delotvorno i efikasno strateško i fiskalno planiranje i njihovu koordinaciju
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1. Višegodišnja perspektiva u fiskalnom planiranju, politici rashoda i budžetiranju (PI-12) 	Rezultat	C					B			B+/A	PEFA ocena i Izveštaj o učinku upravljanja javnim finansijama	Ministarstvo nadležno za finansije
2.1.2. Procenat direktnih budžetskih korisnika čiji odobreni finansijski planovi prate metodologiju strateškog planiranja	%	n/p					70			80	Izveštaj GS	Generalni sekretarijat
2.1.3 Realizacija planiranih rashoda u strateškim dokumentima	%	n/p					50			75	Izveštaj GS	Generalni sekretarijat
MERA 2.2: Unapređenje institucionalnih i tehničkih kapaciteta za praćenje i projekcije društveno-ekonomskih trendova
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1 Obim izmena/revizije podataka o deficitu Vlade	%.poena	n/p				1,5	1,25	1,0	0,75	0,5	Publikacija RZS o Nacionalnim računima	RZS
2.2.2 Srednja apsolutna greška projekcije rasta BDP za narednu godinu	%.poena	n/p			2,5	2,25	2,0	1,75	1,5	1,35	Fiskalna strategija 	Ministarstvo nadležno za finansije

PRIORITET 3: Unapređenje transparentnosti, efikasnosti i odgovornosti u upravljanju javnim finansijama
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1 Fiskalni suficit/deficit kao deo BDP	% 	-6,4	-5,6	-5,5	-4,2	-2.3					Republički zavod za statistiku i Bilten  javnih finansija	Ministarstvo nadležno za finansije
3.2 Indeks otvorenosti budžeta	Indeks	39		45		55		65		70	Internet strana Međunarodnog partnerstva za budžet	Ministarstvo nadležno za finansije
MERA 3.1: Unapređenje procesa planiranja i pripreme budžeta
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1 Klasifikacija budžeta (PI-5)	Rezultat	B					A			A	PEFA ocena i Izveštaj o učinku upravljanja javnim finansijama	Ministarstvo nadležno za finansije
3.1.2 Transparentnost međuresornih fiskalnih odnosa (PI-8)	Rezultat	B					A			A	PEFA ocena i Izveštaj o učinku upravljanja javnim finansijama	Ministarstvo nadležno za finansije
3.1.3 Procenat budžeta zasnovan na preciznim pokazateljima učinka	%	n/p				50	50	60	70	80	Bilten javnih finansija	Ministarstvo nadležno za finansije
3.1.4 Procenat novih zakona sa sprovedenom ex-ante ocenom regulatornog uticaja	%	n/p					40			65	Internet strana Kancelarije za regulatornu reformu i analizu efekata propisa	Kancelarija za regulatornu reformu i analizu efekata propisa
MERA 3.2: Poboljšanje upravljanja javnim prihodima
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.2.1 Transparentnost obaveza i odgovornosti poreskih obveznika (PI-13)	Rezultat	B+					A			A	PEFA ocena i Izveštaj o učinku upravljanja javnim finansijama	Ministarstvo nadležno za finansije
3.2.2 Delotvornost naplate dospelih poreza (PI-15)	Rezultat	D+					B			A	PEFA ocena i Izveštaj o učinku upravljanja javnim finansijama	Ministarstvo nadležno za finansije
3.2.3 Pokazatelj „Plaćanje poreza“ u izveštaju „Doing Business“	Indeks	49,5	50	52.5	55	60	65	70	70	70	Internet strana Svetske banke sa izveštajem „Doing Business“	Ministarstvo nadležno za finansije
3.2.4 Pokazatelj „Prekogranična trgovina“ u izveštaju „Doing Business“	Indeks	63,3	64	66	69	72	75	75	75	75	Internet strana Svetske banke sa izveštajem „Doing Business“	Ministarstvo nadležno za finansije
MERA 3.3: Poboljšanje upravljanja javnim rashodima i izvršenja budžeta
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.3.1 Korišćenje konkurentnih postupka nabavki izraženo kao % ukupnog broja postupaka	% 	76% (2010)	78	80	83	86	90	90	90	90	Godišnji izveštaj Uprave za javne nabavke	Uprava za javne nabavke
3.3.2 Obim i priroda eksterne revizije i naknadno postupanje (PI-26) 	Rezultat	C					B			B+/A	PEFA ocena i Izveštaj o učinku upravljanja javnim finansijama	DRI
3.3.3 Delotvornost interne revizije (PI-21)	Rezultat	B					A			A	PEFA ocena i Izveštaj o učinku upravljanja javnim finansijama	Ministarstvo nadležno za finansije
3.3.4 Obim eksterne revizije kao udeo u ukupnim budžetskim rashodima	%	n/p					75			90	Godišnji izveštaj DRI 	DRI
 * Za sve PEFA pokazatelje, polazna godina je 2010.

 
B3.8. Delotvornost, efikasnost i održivost pomoći
Prema bazi podataka ISDACON, sektor RJU bio je drugi najveći primalac pomoći međunarodne donatorske zajednice tokom perioda 2007-2012. godine, uz procenjenu ukupnu realizaciju u iznosu od 1.078 miliona evra. Najveći i najvažniji donator u sektoru bila je EU sa ukupnom realizacijom u okviru IPA komponente I u iznosu od 86 miliona evra tokom perioda 2007-2013. godine.
U okviru sedam godišnjih programa u periodu 2007-2013. godine, IPA komponenta I bila je usmerena kako na konkretnu tehničku pomoć u ciljanim oblastima (finansijska kontrola, upravljanje prihodima i finansijski nadzor, statistike itd.), tako i na horizontalnu reformu javne uprave u širem smislu, na centralnom i lokalnom nivou. Pristup u okviru IPA bio je višestran, sa pojedinačnim projektima sačinjenim od niza povezanih komponenti koje su pokrivale reformu institucionalnih struktura, jačanje ljudskih resursa i pokretanje novih sistema i alata. IPA je doprinela unapređenju izvršenja budžeta i komponentama nadzora nad budžetom u budžetskom ciklusu putem podrške za javne nabavke i internu kontrolu javnih finansija, kao i povećanju kapaciteta DRI. IPA je doprinela ostvarivanju ciljeva sektora RJU u oblasti upravljanja prihodima i finansijskog nadzora, kroz uspostavljene institucionalne strukture u Poreskoj upravi i Upravi carina, kao i putem razvoja ljudskih resursa, sistema i alata. U pogledu horizontalne reforme javne uprave na centralnom nivou, IPA je podržala uspostavljanje sistema zapošljavanja zasnovanog na zaslugama, ulogu Službe za upravljanje kadrovima, i obezbedila je operativni i zakonodavni osnov za e-Upravu. Izrada propisa i strategije decentralizacije finansirano je iz IPA sredstava paralelno sa stvaranjem sistema i alata i obimnim razvojem ljudskih resursa (u oblastima kao što su javne finansije, budžet, dug, projekti, upravljanje sredstvima itd.) na lokalnom nivou. Podrška u okviru IPA 2013 za cilj ima jačanje reforme javne uprave, naročito javnih finansija, u oblastima finansijske kontrole, upravljanja prihodima i finansijskog nadzora. Podrška u okviru IPA 2013 posebno će se usmeriti na jačanje dalje modernizacije Uprave carina; osiguranje delotvornijeg učinka interne kontrole javnih finansija pospešivanjem institucionalnih kapaciteta budžetskih korisnika i jačanjem institucionalnog, organizacionog i metodološkog okvira za sistem javnih nabavki (kako primenom relevantnog zakonodavstva, tako i unapređenjem profesionalizma, stručnosti i tehničkih kapaciteta zainteresovanih strana u javnim nabavkama). Podrška u okviru višekorisničke IPA u sektoru RJU uglavnom je bila usmerena na unapređenje kapaciteta javne uprave, naročito u oblasti sprovođenja zakona, usklađivanja nacionalnih statističkih sistema sa pravnim tekovinama EU, ali i putem obuke i pripreme za učešće u agencijama Zajednice. 
Pored IPA sredstava iz EU, glavni izvor međunarodne podrške za sektor RJU jeste bilateralna pomoć iz SAD, Nemačke, Švajcarske, Švedske, Norveške i Ujedinjenog Kraljevstva. Sredstva bilateralnih donatora doprinela su sektoru RJU putem unapređenja održivog lokalnog razvoja, pripreme za programsko budžetiranje i izradu makroekonomskih modela za projekcije, razvoja statistika, priprema za bolje programiranje i praćenje EU pomoći, reforme finansijskog sektora, faktičkog sprovođenja RJU, kao i dugoročne pomoći za DRI.
Prema izveštaju,  relevantnost mera bila je izuzetno visoka. Od najvećeg broja intervencija u sektoru RJU očekivalo se da povećaju kapacitete i sposobnosti korisnika, a u pojedinim slučajevima i da obezbede nove ili efikasnije službe ili proizvedu konkretne rezultate. Ovo je uglavnom i ostvareno, često uz pomoć IT rešenja. Strategijom RJU iz 2004. godine utvrđeni su procesni indikatori u odnosu na koje se meri delotvornost zvanične razvojne pomoći na strateškom nivou, kroz pet principa racionalizacije, modernizacije, profesionalizacije, depolitizacije i decentralizacije. Uzimajući zbirno strateške ocene i ocene na nivou projekta, opšti učinak u pogledu delotvornosti je na srednjem nivou. U pogledu podrške EU, kao najznačajnijeg donatora za RJU, izveštaj o praćenju usmerenom na rezultate koji je izrađen za ovaj sektor beleži značajan procenat projekata sa problemima u upravljanju, viši od bilo kog drugog sektora. U svetlu ovoga, učinak u pogledu efikasnosti se u proseku smatra za niži srednji. Jačanje oblasti statistike, oporezivanja, carine, trezora, finansijske kontrole, eksterne revizije, zaštite građana i funkcija EU programiranja i upravljanja, kroz zvaničnu razvojne pomoći u periodu 2007-2011. godine pokrenulo je trajne i sistematske promene u nadležnim telima (RZS, MFE i različite uprave, DRI, KEI itd.), između ostalog i u pogledu očekivanja korisnika (druga ministarstva i agencije, opštine, javnost i naravno, institucije EU). Međutim, ovo ne znači da su ovi rezultati konačni, naročito u smislu organizacionog preuređenja (spajanja ili ukidanja institucija), smanjenja broja zaposlenih ili nedostatka zaposlenih, neuspeha u praćenju zakonodavstva podzakonskim aktima, ili nedostacima u trajnom finansiranju iz nacionalnog budžeta. Osim toga, veliki deo razvojne pomoći tokom perioda 2007-2011. godine bio je u vidu tehničke pomoći pri izradi zakona, sprovođenju analiza, pripremi strategija i proizvodnji projektnih dokumenata, što nije imalo očigledan održivi efekat na razvoj kapaciteta, pošto su iste institucije ponovile zahteve za pomoć u pripremi novih zakona, strategija i drugih dokumenata, što ukazuje da je malo toga učinjeno da bi se zapravo osiguralo zadržavanje veština planiranja, analize i izrade dokumenata. U svetlu toga, smatra se da je održivost slaba. Posledice intervencija razvojne pomoći, od kojih neke nisu završene, tek treba u potpunosti da se osete; prema tome, uticaj je ocenjen kao izuzetno slab.
U skladu sa preporukama Izveštaja, prioritet za naredni period trebalo bi da bude osnaživanje Vlade da unapredi planiranje i koordinaciju politika, uspešno uvođenje programskog budžetiranja u čitavoj Vladi od 2015. godine, dalja podrška Poreskoj upravi i Upravi carina u ispunjavanju standarda EU i unapređenje usluga građanima i privredi putem e-Uprave. Bolji razvoj strategija, jasnija podela funkcija i dijalog između institucija (uključujući dijalog između centralnog i lokalnog nivoa), kao i uvođenje kulture praćenja i ocenjivanja sa potrebnim sistemima predstavljaće preduslove za uspešno uvođenje programskog budžetiranja. Programski budžeti će prebaciti teret odgovornosti na finansijsko upravljanje i kontrolu u nizu aspekata: putem zahteva od rukovodilaca u javnom sektoru da daju ocene o ekonomičnosti, efikasnosti i delotvornosti; kroz nužnost da kao osnov u odlučivanju koriste informacije o izvršenju budžeta dobijene u realnom vremenu, da razumeju posledice potrošnje i da opravdaju značaj prelaska DRI na reviziju učinka, kao upravnog alata za unapređenje odlučivanja.
 

B4 SEKTOR KONKURENTNOSTI
B4.1. Obuhvat i kontekst sektora
Konkurentnost je sveobuhvatan sektor i obuhvata pitanja koja utiču na sposobnost privrede da na najbolji način iskoristi raspoložive potencijale: slobodno kretanje robe i kapitala, odgovarajuću politiku konkurencije, regulisano pravo privrednih društava, zaštitu potrošača i bezbedne proizvode, pružanje usluga, visokokvalitetna istraživanja i razvoj, napredne politike inovacije i reformisane propise o pravima intelektualne svojine. Unapređenja u oblasti IKT, strane direktne investicije, razvoj klastera i poslovnih mreža sastavni su deo sektora konkurentnosti, uz regionalni razvoj kao multidimenzionalnu temu. Razvoj preduzeća nalazi se u središtu sektora, a stepen njegove produktivnosti neposredno utiče na privredu zemlje.
Globalizacija tržišta dovodi do sve izraženije potrebe da preduzeća postanu i ostanu konkurentna. Brojne zemlje odgovorile su na to jačanjem svojih privreda, uključujući usredsređene napore u smeru prelaska na ekonomiju zasnovanu na znanju, privlačenje investicija i povećanje obima izvoza. Ovim promenama uspostavljeni su osnovni preduslovi za dugoročan ekonomski razvoj. Veća konkurentnost od posebne je važnosti za male zemlje čije unutrašnje tržište nije dovoljno da bi pokretalo ekonomski razvoj. Konkurentnost je, prema tome, ključno pitanje za Republiku Srbiju.
Konkurentna privreda jeste ona koja ostvaruje visok i stalan rast produktivnosti koji vodi porastu životnog standarda. Brojni činioci utiču na produktivnost,  uključujući stepen konkurencije, prilike koje reforme tržišta pružaju za podsticanje ulaganja i sposobnost za inovacije, kako kroz veća ulaganja u istraživanje i razvoj, tako i putem razvoja ljudskog kapitala, prvenstveno putem obrazovanja i obuke. Drugi važni činioci uključuju kapacitet za brzo pretvaranje tehnoloških i ne-tehnoloških inovacija u privredna dobra i reorganizaciju praksi u radu putem usvajanja informacionih i komunikacionih tehnologija i pristupa savremenoj infrastrukturi. Propisi o konkurentnosti i zaštiti potrošača utiču na to da se pritisak konkurentnog tržišta ispolji u potpunosti, čime se održava podsticaj za veću produktivnost. Napokon, integrisano tržište za robu i usluge neophodno je kako bi se osiguralo ostvarivanje svih potencijalnih koristi.
Republika Srbija imala je stalan rast do početka globalne ekonomske krize 2008. godine, nakon čega je ekonomija zemlje doživela brz pad i tokom 2009. godine ušla je u recesiju. Oporavak je počeo 2010. godine uz zabeleženih realnih 1% rasta BDP-a (3,5%),  u velikoj meri zbog povećanog izvoza u EU. Privreda zemlje ponovo se usporila sredinom 2011. godine zbog negativnih posledica drugog talasa globalne ekonomske krize i poteškoća u Evrozoni. Međutim, uprkos pogoršanim ekonomskim okolnostima tokom 2011. godine, u Republici Srbiji ostvaren je realan rast BDP od 1,6%, zasnovan na porastu industrijske i poljoprivredne proizvodnje, kao i radu građevinske industrije, sektora saobraćaja i telekomunikacija, i porastu ulaganja. Najveći pozitivan doprinos porastu bruto dodate vrednosti od 1,5% potekao je iz informacionih i komunikacionih podsektora i iz industrije, dok je najveći negativan doprinos potekao iz podsektora veleprodaje i maloprodaje. U pogledu regionalne distribucije, region Beograda učestvovao je u BDP sa skoro 40%, dok su Šumadija i region Zapadna Srbija doprineli sa svega 19%, a region Južna i Istočna Srbija sa manje od 15%. Skroman ekonomski rast nije bio dovoljan da se smanji stopa nezaposlenosti; prema Anketi o radnoj snazi iz aprila 2013. godine, stopa nezaposlenosti dostigla je 24,1%  i predstavlja jedan od ključnih izazova ekonomskih javnih politika u zemlji.
Industrijska struktura BDP Republike Srbije zasnovana na bruto dodatnoj vrednosti (BDV) sastoji se od: poslovanje nekretninama, iznajmljivanje i poslovnih aktivnosti (18%), prerađivačka industrija (17%), trgovina na veliko i malo i popravke (13%), poljoprivrede, šumarstva, vodoprivrede i ribarstva (11%), saobraćaja, skladištenja i komunikacija (9%), zdravstva i socijalnog rada (6%), obrazovanja (5%), građevinarstva (5%), javne uprave, odbrane i socijalne zaštite (4%), komunalnih službi (električna energija, gas i vodovod) (4%), finansijskog posredovanja (3%), ostalih aktivnosti u zajednici, socijalnih i ličnih usluga (3%), rudarstvo (1%), kao i hotela i restorana (1%). Očigledno je da usluge zauzimaju najveći udeo u BDV, što je uporedivo sa evropskim privredama – industrija u celini veoma je blizu proseku za EU 27 (18%).  U pogledu produktivnosti rada, Republika Srbija zaostaje za EU; krajem 2011. godine, prosečna produktivnost u EU bila je tri puta viša nego u Republici Srbiji.  Međutim, trend tokom perioda 2005-2011. godine beleži porast procenta produktivnosti Republike Srbije u proseku za EU sa 17% do skoro 32%,  što ukazuje na stalno unapređenje efikasnosti u prerađivačkoj industriji.  Postoji izražena korelacija između BDV sektora u privredi Republike Srbije i broja lica zaposlenih u tim sektorima. Najveće razlike beleže se u aktivnostima poslovanja nepokretnostima, iznajmljivanja i poslovanja, kao i poljoprivrede (gde procenat BDV daleko premašuje broj zaposlenih), kao i u prerađivačkoj industriji (veći procenat zaposlenih, u poređenju sa BDV, može da se objasni radno intenzivnom preradom hrane i drugim prerađivačkim aktivnostima).  
U tom pogledu, sektor MSP, koji predstavlja 99,8% svih preduzeća, proizvodi svega 55,2% bruto dodate vrednosti. Baza MSP Republike Srbije relativno je slična po strukturi kao i u EU-27, ali je njena produktivnosti značajno niža. Prosečna BDV po zaposlenom u evropskim MSP iznosi 41,3  dok u Republici Srbiji dostiže svega 10,9.  Obrt i profit po zaposlenom podjednako su niski u poređenju sa prosekom za EU, što čini sektor MSP u Republici Srbiji nekonkurentnim i smanjuje njegov uticaj na privredu. U pogledu regionalne distribucije unutar Republike Srbije, udeo preduzeća sa sedištem u Beogradu u ukupnom obrtu iznosio je 46% tokom 2010. godine, dok je doprinos preduzeća iz regiona Južne i Istočne Srbije iznosio svega 10,1%. Obrt Beograda u odnosu na obrt regiona Južne i Istočne Srbije više od 4,5 puta je veći. Udeo Šumadije i Zapadne Srbije takođe je slab sa 15,3%, dok je udeo Vojvodine iznosio 28,5% tokom 2010. godine. Ukoliko se vrši analiza po stepenu BDV po zaposlenom, vrednost za sektor MSP u regionu Beograda 2,0 puta je viša od regiona Šumadije i Zapadne Srbije, a 1,7 puta viša od regiona Južne i Zapadne Srbije. 
Tokom perioda 2009-2011. godine stopa zaposlenosti u sektoru MSP u Republici Srbiji opala je brže nego što je bio prosek za nefinansijski sektor (-5,8% u poređenju sa -4,8%), međutim, ovo nije dovelo do porasta produktivnosti merene u vidu BDV po zaposlenom (-0,8% u poređenju sa 0,5%). Prema tome, MSP još uvek predstavljaju najmanje profitabilan deo privrede sa stopom profitabilnosti od 36,1% u poređenju sa 42,9% za velika preduzeća.
Modernizacijom postojećih metoda proizvodnje, preduzeća u Republici Srbiji mogla bi da prošire svoj asortiman proizvoda kako bi se nadmetala sa uvozom. U tom pogledu, mašine i oprema predstavljaju značajan element proizvodne efikasnosti; najsavremenije mašine doprinose boljem kvalitetu proizvoda i većoj produktivnosti. Prosečna mašina u Republici Srbiji stara je 30 godina. Privreda Republike Srbije je, u tom pogledu, 29,5 godina iza Evropske unije, što je potvrđeno putem reprezentativnog uzorka od 154 preduzeća u oblastima obrade tekstila, prerade hrane, farmaceutske, mašinske, hemijske, kao i industrije građevinskih materijala.  Prema istraživanju, farmaceutske kompanije, kompanije u sektoru proizvodnje hrane i one sa inostranim kapitalom imale su najsavremeniju opremu. Suprotan rezultat zabeležen je u mašinskoj industriji, sa mašinama starim u proseku 35 godina – preko dvostruko više u poređenju sa zemljama EU. Očigledan uzrok zastarele opreme jeste činjenica da su preduzeća u Republici Srbiji izuzetno zavisna od internih izvora finansiranja. Oko 70% MSP finansira se iz sopstvenih izvora, kako u slučaju obrtnih sredstava (73%), tako i ulaganja (69%). Spoljne izvore finansiranja koristi svega 26% MSP, a nedostatak finansija jedan je od najčešće iznetih problema u vršenju poslovnih aktivnosti  (rangiran ocenom 2,5). Postoji izražena potreba za boljim pristupom različitim mehanizmima finansiranja i unapređenoj podršci kako bi se osigurala mogućnost obezbeđivanja finansiranja. Ovo bi omogućilo ulaganja u proizvodnu bazu, uključujući usvajanje novih tehnologija. Ovakva modernizacija i unapređenje proizvoda i procesa doveli bi do odgovarajućeg unapređenja produktivnosti i kvaliteta, zbog čega bi preduzeća u Republici Srbiji bila konkurentnija.
Još jedan važan doprinos unapređenju produktivnosti jeste pristup savremenoj infrastrukturi za podršku poslovanju sa zajedničkim objektima i odgovarajućim uslugama kojima se smanjuju troškovi i obezbeđuju prilike za saradnju između preduzeća. U izveštaju koji je pripremila Nacionalna agencija za regionalni razvoj tokom 2011. godine utvrđeno je 92 industrijske zone, dva tehnološka parka (uz četiri planirana), četiri slobodne zone i 66 braunfild poslovnih lokacija u Republici Srbiji. Iznos opredeljen iz Nacionalnog investicionog plana (NIP) za ulaganja u industrijske zone u periodu 2007-2010. godine iznosio je preko 20 miliona evra. Opštine su opredelile značajnu količinu zemljišta za poslovne svrhe, ali u praksi je mali procenat tog zemljišta zapravo razvijen, sa operativnim objektima za poslovanje za startap preduzeća ili druge namene u procesu razvoja poslovanja. Kvalitet dostupne infrastrukture i usluga nije standardizovan, prvenstveno zbog razlika u fazama razvoja; zbog ograničenih finansijskih resursa, nerešenih imovinskih pitanja, nedostatka svesti o prednostima ovakve infrastrukture, nedostatka stručnog osoblja itd. Osim toga, ekonomski potencijal postojećih objekata nije u potpunosti iskorišćen zbog nedostatka dopunske ponude kojom bi se rešile potrebe preduzeća, naročito inovativnih preduzeća kojima su neprestano potrebne poslovne usluge koje zahtevaju veliku količinu znanja. Prema tome, neophodno je povećati broj preduzeća u poslovnim objektima, putem privlačenja preduzeća da iskoriste unapređenu sinergiju i prednosti zajedničkog korišćenja ovih objekata i pratećih usluga visokog kvaliteta. U suštini, preduzeća bi mogla da povećaju stepen efikasnosti stope proizvodnje i mogućnost uspeha na domaćem i međunarodnom tržištu.
Još jedna vrsta infrastrukture koja doprinosi rastu produktivnosti i potonjem porastu izvoza jeste pristup širokopojasnom internetu. Prema Međunarodnoj uniji za telekomunikacije, Republika Srbija dostigla je 57. poziciju sa 10,8 pretplatnika na 100 stanovnika; stopa penetracije telekomunikacionih usluga tokom 2012. godine iznosila je 19%, što ostavlja značajan prostor za unapređenja. Međunarodne studije pokazuju da preduzeća u sektoru proizvodnje sa omogućenim širokopojasnim pristupom internetu ostvaruju 6% više inostrane prodaje, dok su u sektoru usluga rezultati još povoljniji sa 7,5-10% porasta izvoza.
Važno je napomenuti da u izvozu Republike Srbije uglavnom preovlađuju sirovine i poluproizvodi sa relativno niskom tržišnom vrednošću. Neophodna je značajna promena izvozne strukture tako da se poveća udeo gotovih ili poluproizvoda. Svega svako peto preduzeće na tržište je iznelo nov proizvod/ uslugu, odnosno uvelo nov proizvodi proces tokom 2012. godine.  Svako sedmo sarađivalo je sa drugim poslovnim telima ili institucijama u oblasti inovacija. Neophodno je unaprediti nedovoljnu izvoznu ponudu Republike Srbije putem povećanja kvaliteta proizvoda i usluga, što u velikoj meri zavisi od dotoka ulaganja (naročito stranih direktnih investicija) i odgovarajućih informacija o tržištu, ali i od komercijalizacije domaćih istraživanja putem porasta tehnoloških transfera i odgovarajuće inovacione aktivnosti.
Prema Izveštaju o globalnoj konkurentnosti za period 2013-2014. godine, Republika Srbija poseduje ograničene kapacitete u skoro svim aspektima inovacija i prenosa tehnologije.  Unapređena komercijalizacija domaćeg istraživanja zahtevaće unapređenje kvaliteta istraživanja i razvoja kojese obavlja i orjentaciju ka manje bazičnom (osnovnom), a više primenjenom istraživanju i razvoju u državnim organizacijama za istraživanja (univerziteti i istraživački instituti). Zahtevaće se promena od istraživanja radi podučavanja ka izraženijoj kulturi istraživanja koje ispunjava međunarodne standarde objavljivanja, zaštiti rezultata istraživanja korišćenjem sistema patenata i komercijalizaciji istraživanja putem tehnoloških transfera i aktivnosti razmene znanja; što je u ovom trenutku u Republici Srbiji na izuzetno niskom nivou. Ovim se odražava i slab kvalitet i industrijska primenjivost istraživanja, kao i nedostatak struktura za podršku radi boljeg usklađivanja predmeta istraživanja sa potrebama komercijalnih preduzeća koja utiču na transfer, odnosno centri za tehnološki transfer, inkubatora i službenika za odnose sa industrijom. Republika Srbija dugo nije dovoljno ulagala u javnu infrastrukturu za istraživanje i razvoj, niti je modernizovala obrazovni sistem, uključujući sistem za doktorante i gubila je talentovane istraživače koji su odlazili u druge zemlje. Nedovoljan stepen pomoći dostupne javnim organizacijama za istraživanje i razvoj nosi odgovarajući efekat po preduzeća koja bi inače mogla da ulažu u aktivnosti istraživanja i razvoja sa nacionalnim javnim partnerom.
Od 0,78% BDP koliko je uloženo u istraživanje i razvoj u Republici Srbiji tokom 2011. godine  najveći procenat potekao je iz sredstava Vlade, sa doprinosom od 0,26% BDP. Istraživanje i razvoj u visokom obrazovanju doprineli su sa 0,44% BDP, dok su istraživanje i razvoj u poslovnom sektoru doprineli svega sa 0,08% BDP. Nedovoljna ulaganja u istraživanja i razvoj u vezi su sa nedostatkom raspoloživih sredstava za inovacije na nivou preduzeća i nedovoljnim stepen pomoći javnih organizacija za istraživanje, kao što je navedeno u prethodnom tekstu. Ovo je dovelo do slabog stepena razvoja domaćih tehnologija, što znači da se preduzeća u Republici Srbiji uglavnom oslanjaju na uvezene tehnologije, ali kao što je prikazano u daljem tekstu, njihov postojeći kapacitet usvajanja savremenih tehnologija i dalje je slab, bez obzira na njihovu dostupnost.
U Izveštaju o globalnoj konkurentnosti za period 2012-2013. godine, Republika Srbija rangirana je na 127. mestu od 144 zemlje u pogledu dostupnosti najnovijih tehnologija, dok slab kapacitet srpskih preduzeća da apsorbuju tehnologije smešta zemlju na 142. mesto (od 144). Osim toga, transfer tehnologija iz stranih direktnih investicija rangiran je na 132. mestu, što pokazuje slab učinak Republike Srbije u korišćenju najnovijih tehnologija inostranih ulagača. Količina nove visokotehnološke robe i usluga poreklom iz rezultata nacionalnih programa istraživanja i razvoja i dalje je mala.
Tokom proteklih godina više projekata EU i bilateralne tehničke pomoći sprovedeni su sa ciljem reforme zakonodavnog i institucionalnog okvira u oblastima najrelevantnijim za sektor konkurentnosti (sloboda kretanja robe, usluga i kapitala, pravo privrednih društava, konkurencija i državna pomoć, zaštita potrošača), ali efekti su ograničeni i često nejasni. U pojedinim oblastima zakonodavna reforma obavljena je više puta, što je negativno uticalo na poslovno okruženje zbog smanjene predvidivosti i pravne izvesnosti, kao i većeg regulatornog rizika, čime se povećavaju troškovi poslovanja preduzeća. Na primer, Zakon o zaštiti konkurencije usvojen je 1996. godine, 2005. godine, a zatim 2009. godine; Zakon o zaštiti potrošača usvojen je 2002. godine, zatim 2005. godine, a zatim ponovo 2010. godine, pri čemu se nove izmene i dopune oba zakona očekuju 2013. godine. Uprkos osnivanju brojnih novih institucija i zapošljavanju brojnih državnih službenika, sprovođenje ovih zakona ostaje problematično, a sprovođenje nedovoljno.
Prema poslednjem Izveštaju o globalnoj konkurentnosti (period 2012-2013. godine), Republika Srbija rangirana je na 95. mestu od 144 zemlje (nepromenjeno u poređenju sa 2011-2012. godine). Ova ocena ukazuje na potrebu za daljim unapređenjem i strukturnim promenama u svim aspektima privrede. Pojedinačni pokazatelji ukazuju da su naročito potrebne institucionalne promene: opterećenje propisima rangirano je na 136. mestu (od 144), a efikasnost pravnog okvira u razrešenju sporova na 138. mestu (od 144). Osim toga, Izveštaj Doing Business pokazuje da je Republika Srbije unapredila lakoću poslovanja za šest mesta (rangirana na 92. mestu 2012. godine, a na 86. mestu 2013. godine) i istaknuta kao jedna od 10 privreda koje su se najviše unapredile u tri ili više oblasti. Najveće unapređenje bilo je u oblasti osnivanja preduzeća – zabeležena je pozitivna promena pozicije za 49 mesta, što je uglavnom rezultat smanjenja broja koraka potrebnih za otvaranje preduzeća u Republici Srbiji i uklanjanja potrebe za uplatom minimalnog kapitala.  Međutim, nakon što se preduzeće osnuje, suočava se sa preteranim birokratskim opterećenjima u pogledu zakonodavstva u oblasti rada, poreskim dažbinama i brojnim drugim administrativnim obavezama. Osim toga, uprkos značajnom skoku pozicije u oblasti rešavanja nesolventnosti – rast od 17 mesta na 103. mesto, još uvek postoji mnogo prostora za unapređenje. U Republici Srbiji potrebno je 635 dana kako bi se razrešio spor i izvršio ugovor, sa 36 postupaka i cenom 31,3% ukupne vrednosti ugovora.
Uloženi su značajni napori u smanjenje administrativnog i regulatornog opterećenja preduzeća, uključujući revidiranje postojećeg skupa propisa, Sveobuhvatna reforma propisa (SRP), kao i uvođenje analize efekata propisa. Uprkos tome, rad na stvaranju okruženja koje pospešuje poslovanje u Republici Srbiji daleko je od završetka i potrebno je održati ove napore i u budućnosti, pošto još uvek opstaje slab stepen predvidivosti, nedostatak transparentnosti, neusklađenost u sprovođenju zakonodavstva i uplitanje vlade u tržište. Opšte radno okruženje za preduzeća još uvek predstavlja važan izazov; potrebno je rešiti poremećaje tržišta i aktivnosti koje narušavaju konkurenciju, i unaprediti okruženje za poslovanje. Potrebno je obratiti posebnu pažnju na osiguranje bolje veze između intenzivnih regulatornih aktivnosti koje se vrše kao deo postupka transpozicije pravnih tekovina EU i osiguranja maksimalne regulatorne i administrativne uprošćenosti putem delotvorne analize efekata propisa (kako ex-ante, tako i ex-post analiza efekata), ali i putem korišćenja drugih zakonodavnih tehnika. Pojednostavljenje administracije i propisa biće predmet sektora Reforme javne uprave, dok sektor Konkurentnosti za cilj ima osiguravanje ispravne primene ovih procesa na radno okruženje preduzeća.
Preduzeća u Republici Srbiji često nisu ni svesna, ili nisu u stanju da prepoznaju ponašanje koje narušava konkurenciju, s obzirom da je do početka tranzicije takvo ponašanje predstavljalo standard u odnosima između preduzeća.  Ovakva anti-konkurentska kultura može da se smatra najvažnijim nasleđem centralistički planirane privrede. Poslednja decenija dvadesetog veka, uz rat i ekonomske sankcije, dovela je do selektivnog otvaranja tržišta zasnovanog na privilegijama, pri čemu je, na primer, pravo na uvoz i izvoz bilo dodeljivano samo odabranom broju aktera, čime su pogoršani već postojeći ekonomski problemi, između ostalog putem podsticanja neformalnog sektora. Napokon, dodatni efekti koji narušavaju konkurenciju proizašli su iz problema u procesu privatizacije, u kojem su već podeljena tržišta (kao fenomen centralistički planirane privrede – npr. dodela jednog lokalnog tržišta jednom lokalnom prodavcu) prosto preuzeli privatni vlasnici, često bez ikakvog podsticaja ili tendencije relevantnog tržišta da podstakne konkurenciju. U suštini, tržište je bilo poremećeno, a država nije bila u stanju da delotvorno reši ove izazove zbog nedovoljnih kapaciteta za analizu i razumevanje osnovnih uzroka. Osim toga, nedostatak usvajanja javnih politika na osnovu dokaza, slabo oslanjanje na analizu kao osnov za oblikovanje politika i fragmentiran pristup države sektoru konkurentnosti podvlače neuspeh države da se delotvorno bavi ovim pitanjima tokom prethodnog perioda. Problemi su često pogoršavani uvođenjem novog zakonodavstva koje remeti tržište i nije u skladu sa tekovinama EU u određenim sektorima, bez odgovarajuće ocene i razumevanja veza i uticaja takvog lateralnog zakonodavstva na ključne javne politike u oblasti konkurentnosti (npr. uvođenje novih shema državne pomoći koje nisu u skladu sa standardima EU pod izgovorom ekonomske krize, čime se stvaraju dalji poremećaji na tržištu). Prema tome, u budućnosti je potreban sveobuhvatniji, analitički i usmeren pristup kako bi se osigurale sinergijske aktivnosti države u oblasti javnih politika koje utiču na sektor konkurentnosti.
U oblasti slobodnog kretanja robe, značajan deo relevantnih pravnih tekovina EU već je prenet u pravni sistem Republike Srbije, čime je uspostavljen osnovni pravni okvir. Stvorene su osnovne institucijalne strukture. Nakon završetka transpozicije zakonodavstva, dalji rad treba da bude usmeren na unapređenje institucijalne strukture, na sprovođenje/izvršenje usklađenog zakonodavstva, kao i na tehničke propise u oblastima koje nisu usklađene na nivou EU (neharmonizovano područje) kako bi se osiguralo da ovi propisi ne postanu prepreke slobodnom kretanju robe sa EU.
Brojni srpski proizvodi, koji bi inače bili pogodni za izvoz, imaju slab rezultat u pogledu ispunjavanja zahteva međunarodnih standarda, što zauzvrat smanjuje mogućnost njihovog prodora na nova tržišta. U pogledu odobrenih prijava za bespovratna sredstva izvoznicima, preko 60% odnosi se na dobijanje sertifikata, standradizaciju i uvođenje sistema kvaliteta, naročito u sektorima za koje je uočeno da imaju uporedenu prednost (npr. proizvodnja hrane i pića, proizvodnja automobila i prerada drveta). Ipak, potrebno je uložiti dodatni rad u dalju transpoziciju tehničkih propisa EU i njihovu primenu, naročito putem jačanja kapaciteta za pružanje usluga u oblasti infrastrukture kvaliteta, dovršavanja sistema za nadzor tržišta i reforme inspekcije.
Opšti okvir za pružanje usluga još uvek je pitanje kojim se pravni sistem Republike Srbije nije bavio, naročito u pogledu uslova Direktive 2006/123/EZ o uslugama na unutrašnjem tržištu, uprkos činjenici da su njene odredbe složene i da je njeno transponovanje, generalno, izuzetno zahtevno. Iskustva pokazuju da je ovaj proces bio dugotrajan čak i u većini država članica EU. U ovom trenutku nije pokrenuta čak ni ocena nedostataka u transponovanju Direktive i jačanja koordinacije za buduće uspostavljanje „tačke jedinstvenog kontakta“.
Što se tiče Zakona o privrednim društvima, Agencija za poslovne registre uspostavila je jednošalterski sistem za registraciju 2009. godine, čime je olakšan postupak upisa u poslovni registar i prijave u poreskoj upravi, kao i prijave na socijalne i zdravstvene fondove. U budućnosti je potrebno usmeriti se na izvršenje postojećih propisa. Tokom perioda 2014-2016. godine planira se potpuna operacionalizacija elektronskog postupka za registraciju i uspostavljanje novih registara. Moguće su i promene ovog zakona da bi se obezbedilo korporativno upravljanje u preduzećima gde država ima vlasništvo a koja nisu javna preduzeća.
U oblasti slobodnog kretanja kapitala podržan je princip postepene liberalizacije kretanja kapitala. Time je osigurana liberalizacija dugoročnih kapitalnih aktivnosti, dok su aktivnosti sa depozitima građana delimično liberalizovane.
U pogledu konkurencije, nakon početnih pravnih i institucionalnih problema sa zakonom iz 2005. godine, usvojeno je zakonodavstvo usklađeno sa propisima EU koje se pokazalo zadovoljavajuće, iako tek predstoji unapređenje rezultata sprovođenja. Komisija za zaštitu konkurencije još uvek ne poseduje predvidiva i odgovarajuća finansijska sredstva kako bi, između ostalog, zaposlila vrhunski kvalifikovane advokate i ekonome sa neophodnim znanjem i veštinama da sprovode zahtevne nadležnosti institucije. Poseban problem predstavlja nedovoljan učinak sektorskih analiza, od kojih je do sada sprovedeno svega nekoliko, uz izradu smernica za procedure Komisije. Postoji izražena potreba za obukom sudija i privatnog sektora, kao i naporima u pogledu zastupanja javnih politika u oblasti konkurencije. Iako je osnovni pravni i institucionalni okvir u oblasti državne pomoći uspostavljen, neophodni su dodatni napori u sprovođenju, uključujući podizanje nivoa svesti i obuku u javnom sektoru, uz smanjenje opšteg iznosa državne pomoći u Republici Srbiji. Poštovanje pravila za državnu pomoć i sprečavanje daljih poremećaja tržišta trebalo bi da su u žiži daljih napora. Neophodno je i dodatno usklađivanje instrumenata državne pomoći sa EU, posebno za uredbe o dodeli subvencija i podsticaja investitorima, kao i donošenje nove Uredbe o analizi efekata državne pomoći.
Iako je najveći deo pravnih tekovina EU u oblasti zaštite potrošača prenet u zakonodavstvo Republike Srbije, javili su se brojni problemi u fazi sprovođenja. Problemi se uglavnom odnose na nedovoljne administrativne kapacitete, slabo razumevanje u preduzećima, neefikasno i neobučeno pravosuđe. Uprkos činjenici da se u Zakonu o zaštiti potrošača navodi alternativno rešavanje potrošačkih sporova, u praksi nema takvih mehanizama (uključujući mehanizme na internetu), što konkretno ometa zaštitu u pogledu malih potraživanja. Organizacije potrošača još uvek su nedovoljno razvijene. Neophodni su dodatni napori u pogledu regulacije i zaštite osetljivih grupa potrošača. Iako je Nacionalni savet za zaštitu potrošača formiran 2012. godine, još uvek nije prepoznat kao centralno koordinaciono telo s obzirom na višesektorski značaj potrošačke politike.
B4.2. Strateški okvir
Nacionalni strateški okvir
Na osnovu najvažnijih sektorskih strateških dokumenata, predstavljenih u prilogu 1, sektorske i SWOT analize, utvrđeni su sledeći prioriteti za sektor Konkurentnosti:
(i)	Dinamičan i stabilan ekonomski rast zasnovan na porastu ulaganja i izvoza – usmeren na revitalizaciju, rehabilitaciju, restrukturiranje i modernizaciju proizvodnje usmerene na izvoz u Republici Srbiji i dalju podršku privlačenju ulaganja. Prioritet je usmeren na povećanu izvoznu konkurentnost industrijskih proizvoda i usluga sa visokom dodatom vrednošću, zasnovanih na znanju, inovacijama i istraživanju. Ekonomski rast i povećanje konkurentnosti privrede predstavljaju realističan osnov za porast stope zaposlenosti i životnog standarda stanovništva. Očekuje se da će sa daljim napretkom u tranziciji i restrukturiranju privrede, uklanjanjem institucionalnih i strukturnih ograničenja i efikasnijim upravljanjem ekonomskim javnim politikama, brže rasti stopa zaposlenosti i životni standard.

(ii)	Stvaranje nacionalnog sistema inovacija i razvoj nacionalne izuzetnosti u istraživanju – usmeren je na razvoj Republike Srbije kao inovativne zemlje, u kojoj naučnici dostižu evropske standarde, doprinose opštem stepenu znanja u društvu i unapređuju tehnološki razvoj privrede. Ovo će biti ostvareno putem promovisanja primenjenih istraživanja i tehnoloških transfera i podsticanjem partnerstava između javnog sektora za istraživanje i razvoj i industrije. Osim toga, prioritet je planiranje aktivnosti za reorganizaciju instituta za istraživanje i razvoj, osiguranje primene inovacija zasnovanih na znanju na proizvode i usluge kako bi se Republika Srbija pozicionirala kao konkurentna ekonomija zasnovana na znanju.

(iii)	Usklađivanje nacionalnog zakonodavstva sa pravnim tekovinama EU radi pospešivanja reformi usmerenih na stvaranje okruženja pogodnog za poslovanje i integracije u EU – težnja je ka stvaranju institucionalnog okvira i poslovnog okruženja za dalji podsticaj industrijskom i preduzetničkom razvoju putem smanjenja ili uklanjanja administrativnih i regulatornih prepreka koje ograničavaju Republiku Srbiju u ostvarivanju funkcionalne ekonomije sa otvorenim tržištem.
Izazov u ostvarivanju ovih nacionalnih prioriteta jeste to što će zahtevati integrisanje niza aktivnosti u čitavom sektoru, i usklađivanje sa drugim sektorima. Sprovedena analiza ukazuje da će usmeravanje na svega jedan ili dva navedena prioriteta na uštrb ostalih stvoriti probleme u okviru sektora, umesto da obezbedi željena rešenja.
NAD prioritet 1: Povećanje stepena produktivnosti i unapređenje kvaliteta proizvoda i usluga podržaće sprovođenje prioriteta (i) i (ii) usmeravanjem na neprestano unapređenje proizvoda i usluga srpskih preduzeća radi povećanja njihove konkurentnosti i sposobnosti da ispune zahteve međunarodnih standarda.
NAD prioritet 2: Unapređenje stepena inovacija i unapređenje kvaliteta javnog i privatnog sektora u skladu je sa sektorskim prioritetom (iii) i ima isti cilj, odnosno doprinos razvoju Republike Srbije kao ekonomije zasnovane na znanju. NAD predviđa ostvarivanje ovog prioriteta usmeravanjem investicija na povećanje kvaliteta istraživanja i razvoja i promovisanja primenjenih istraživanja i tehnoloških transfera.
NAD prioritet 3: Unapređenje radnog okruženja za poslovanje, uz naglasak na javnim politikama zasnovanim na dokazima i pojednostavljenju propisa doprineće ostvarivanju sektorskog prioriteta (iii) putem usredsređivanja na transpoziciju i primenu pravnih tekovina EU u oblastima konkurencije (uključujući državnu pomoć), zaštite potrošača, privrednog prava i slobodnog kretanja robe, kapitala i usluga. Paralelno sa tim, podržaće i stvaranje okruženja koje podstiče poslovanje putem intervencija u postojećem administrativnom i regulatornom okviru kako bi se Republici Srbiji pomoglo da postane zemlja u kojoj je lako ulagati, inovirati i stvarati preduzeća otklanjanjem administrativnih prepreka i novim podsticajnim radnim zakonodavstvom i efikasnijim propisima u oblasti planiranja i izgradnje..
Regionalne i transnacionalne strategije
Strategija EU za Dunavski region promoviše društveno-ekonomski razvoj u Dunavskom regionu, i prioriteti sektora konkurentnosti u korelaciji su sa stubom 3, Izgradnja prosperiteta u Dunavskom regionu usmerenim na razvoj društva znanja putem istraživanja, obrazovanja i informacionih tehnologija i podrške za konkurentnost preduzeća, uključujući razvoj klastera. Republika Srbija je 2010. godine usvojila odluku Vlade  kojom su definisani njeni sopstveni stubovi prioriteta za Dunavski region u Republici Srbiji, usmereni na ostvarivanje ciljeva pospešivanjem ekonomskog razvoja i jačanja regionalne saradnje i partnerstava u Dunavskom regionu, kao i stvaranjem ekonomije zasnovane na znanju putem saradnje u Dunavskom regionu i aktivne uloge nauke u ostvarivanju ciljeva strategije.
Dokumenta EU i međunarodni sporazumi koji se odnose na sektor
U okviru Evropskog partnerstva sa Republikom Srbijom od 18. februara 2007. godine (2008/213/EZ) navodi se niz relevantnih kratkoročnih i srednjoročnih prioriteta, uključujući unapređenje stečajnih postupaka kako bi se ubrzao izlazak sa tržišta neodrživih preduzeća i podstakle strukturne promene, uz dovršetak liberalizacije preostalih regulisanih cena sa ciljem unapređenja efikasnosti tržišnih mehanizama i raspodele sredstava. U pitanjima unutrašnjeg tržišta dokument predviđa dalje usklađivanje sa pravnim okvirom za standardizaciju, sertifikaciju, metrologiju, akreditaciju i ocenjivanje usaglašenosti sa evropskim standardima; usvajanje evropskih standarda i uspostavljanje nacionalnog koordinacionog tela za infrastrukturu kvaliteta odgovornog za jačanje čitave oblasti. Potrebno je jačanje administrativnih kapaciteta u oblasti zaštite potrošača. Potrebno je uspostaviti sistem međunarodnih platnih operacija u skladu sa međunarodnim pravilima. Potrebne su dalje aktivnosti i jačanje sistema regulisanja državne pomoći, kao i postupaka kontrole spajanja preduzeća putem jačanja Komisije za zaštitu konkurencije. Evropskim partnerstvom definisana su neophodna unapređenja u pogledu istraživanja i razvoja putem jačanja zaštite prava intelektualne svojine i administrativnih kapaciteta za dodelu patenata i održivo sprovođenje i primenu prava intelektualne svojine. Republika Srbija bi trebalo da sprovede Evropsku povelju o malim preduzećima i smanji administrativne prepreke za MSP, uz jačanje Saveta MSP kao instrumenta za javno-privatnu i međuresornu saradnju radi uticanja na razvoj i izvršenje javnih politika u oblasti MSP.
Sporazum o stabilizaciji i pridruživanju (SSP) između Republike Srbije i EU potpisan je 2008. godine, i njime je utvrđena obaveza uspostavljanja područja slobodne trgovine i usklađivanja zakonodavstva sa pravom EU. Sporazumom je stvoreno područje slobodne trgovine između Republike Srbije i EU tokom prelaznog perioda od šest godina. Krajnji rok za liberalizaciju trgovine utvrđen je u skladu sa kapacitetima industrije i poljoprivrede u Republici Srbiji da se prilagode na slobodnu trgovinu, ali i željom Republike Srbije za bržim završetkom reformi i pristupanja EU. Stopa liberalizacije i stepen zaštite zavise od stepena proizvodne osetljivosti industrije u Republici Srbiji. Osim toga, SSP predviđa posvećenost Republike Srbije usklađivanju domaćeg zakonodavstva sa pravnim tekovinama EU. Utvrđene prioritetne oblasti imaju neposredan uticaj na stvaranje područja slobodne trgovine sa EU i zaštitu konkurencije i kontrole državne pomoći (subvencije), prava intelektualne svojine, javnih nabavki, standardizaciju i zaštitu potrošača.
Akt o maloj privredi
Akt o maloj privredi za Evropu odražava političku volju Komisije da prepozna središnju ulogu MSP u privredi EU i njime se uspostavlja sveobuhvatan strateški okvir za MSP u EU i njenim državama članicama. Za cilj ima unapređenje opšteg pristupa preduzetništvu, trajno ukorenjivanje principa „prvo misli o malima“ u donošenju javnih politika, od regulacije do javne službe, i promovisanje rasta MSP tako što im se pomaže da rešavaju preostale probleme koji ometaju njihov razvoj. Zasnovan je na 10 principa koji bi trebalo da rukovode osmišljavanjem i sprovođenjem politika i na nivou EU i na nacionalnom nivou. Ovi principi uključuju stvaranje podsticajnog okruženja u kojem preduzetnici mogu uspešno da se razvijaju, planiranje pravila u skladu sa principom „prvo misli o malima“, navođenje javne uprave da odgovara na potrebe MSP, pospešivanje učešća MSP u javnim nabavkama i bolje primene mogućnosti državne pomoći za MSP, pospešivanje pristupa MSP finansiranju i razvoj pravnog i poslovnog okruženja koje podržava pravovremena plaćanja, pomoć MSP da bolje iskoriste prilike koje nudi jedinstveno tržište, unapređenjem znanja i veština, inovacijama, eko-inovacijama i podrškom za MSP i njihovo učešće na tržištima. Republika Srbija ostvarila je značajan napredak u restrukturiranju svojih javnih politika u oblasti MSP, i oblasti u kojima Republika Srbija ima učinak na nivou proseka EU uključuju preduzetništvo i pristup finansiranju. Međutim, postoji prostor za dalji napredak u oblastima kao što su ažurna administracija, internacionalizacija, životna sredina, veštine i inovacije, kao i druga šansa.
Sporazum o slobodnoj trgovini u centralnoj Evropi (CEFTA) potpisan je 2006. godine pod pokroviteljstvom Pakta za stabilnost Jugoistočne Evrope i njime su države Zapadnog Balkana stvorile područje slobodne trgovine. Udružile su snage u težnji ka ekonomskom razvoju i preuzele odgovornost za budućnost čitavog regiona i njegovu evropsku perspektivu.
Ostali sporazumi o slobodnoj trgovini – u ovom trenutku preko 86% inostrane trgovine Republike Srbije ostvaruje se između zemalja i trgovinskih blokova sa kojima poseduje sporazume o slobodnoj trgovini (skoro 95% izvoza Republike Srbije, od čega 57% odlazi u EU, a oko 30% u CEFTA). Ostali sporazumi o slobodnoj trgovini koje je Republika Srbija potpisala jesu sa zemljama EFTA, Turskom, Ruskom Federacijom, Belorusijom i Kazahstanom (poslednje tri zemlje obrazovale su carinsku uniju, što znači da je Republika Srbija uskladila svoj režim slobodne trgovine sa čitavom unijom Rusije, Belorusije i Kazahstana). U toku su pregovori o sporazumima za slobodnu trgovinu sa Ukrajinom, dok je postupak pristupa Republike Srbije Svetskoj trgovinskoj organizaciji blizu okončanja.
B4.3. Agenda EU
Jedinstveno tržište osnov je procesa evropskih integracija. Ono dodaje 600 milijardi evra godišnje privredi EU, a od 1992. godine doprinelo je otvaranju skoro 3 miliona novih radnih mesta u Evropi.  Funkcionalno i integrisano jedinstveno tržište igra ključnu ulogu u ostvarivanju ciljeva strategije Evropa 2020 kojima se teži pretvaranju EU u pametnu, održivu i inkluzivnu ekonomiju, koja ostvaruje visok stepen zaposlenosti, produktivnosti  i društvene kohezije. Međutim, integracija u jedinstveno tržište zahteva zakonodavne promene i ekonomske podsticaje u državama članicama. U podjednakoj meri, zakonodavne promene, snažne institucije i strukturne ekonomske reforme otvaraju put zemljama kandidatima da se približe EU.
„Pametan rast“, kao jedan od ciljeva strategije Evropa 2020, usmeren je na unapređenje učinka EU u stvaranju novih proizvoda i usluga kojima se generišu rast i radna mesta i doprinosi rešavanju društvenih izazova, kao i korišćenju informacionih i komunikacionih tehnologija. Kako bi ostvarila pametan rast, EU bi trebalo da ulaže 3% BDP u istraživanje i razvoj i inovacije, i da ostvari stopu zaposlenosti od 75% za žene i muškarce u rasponu godišta 20-64. Ovo se odražava kroz tri ključne inicijative.
•	„Digitalna agenda“ kojom se utvrđuje agenda za stvaranje jedinstvenog tržišta zasnovanog na brzom/ ultrabrzom internetu i interoperabilnim aplikacijama sa širokopojasnim pristupom za sve do 2013. godine, mnogo većim brzinama interneta za sve i internet vezama bržim od 100Mbps za 50% ili više domaćinstava u Evropi do 2020. godine;
•	„Unija inovacija“ usmerena je na jačanje svih veza u lancu inovacija, od osnovnog istraživanja do komercijalizacije i preusmeravanja istraživanja i razvoja i inovacionih politika na rešavanje izazova kao što su klimatske promene, energetska efikasnost i efikasnost resursa, zdravstvo i demografske promene;
•	„Industrijske politike za doba globalizacije“ određuju osnov po kojem Komisija priprema okvir za savremene industrijske politike, radi podrške preduzetništvu, usmeravanja i pomoći industriji da se ponese sa ovim izazovima, promovisanja konkurentnosti evropskih primarnih, proizvodnih i uslužnih industrija, i pomoći da iskoriste prilike koje nose globalizacija i „zelena“ ekonomija.
Poglavlje 20: Preduzetništvo i  industrijska politika
Strategija Evropa 2020 i njene ključne inicijative ostvarivaće se putem finansiranja instrumenata i programa u okviru Višegodišnjeg finansijskog okvira za period 2014-2020. godine, uključujući strukturne fondove, naročito Evropski fond za regionalni razvoj. Instrumentima se navode aktivnosti usmerene na stvaranje okruženja pogodnog za osnivanje i rast preduzeća uz Akt o malom biznisu i jačanje principa „prvo misli o malima“ prilikom pripreme javnih politika, kao jezgra nacionalnog razvoja MSP. Biće obezbeđena podrška za ekonomsko iskorišćenje novih ideja i poslovnih modela i pospešivanje otvaranja novih preduzeća. Obezbeđivanje finansijskih instrumenata za MSP predstavljaće osnov za promovisanje dinamičnijih i međunarodno konkurentnijih MSP i povećati njihovo samopouzdanje prilikom izrade vrhunskih proizvoda i usluga.
Prioriteti NPAA Republike Srbije prate smer politika EU predviđenih za konkurentnost u novoj finansijskoj perspektivi. Republika Srbija pojačala je napore usmerene na unapređenje poslovnog okruženja, kao što su postupci za dobijanje građevinskih dozvola i reforma inspekcijskih službi. Vlada će razviti dugoročni akcioni plan za unapređenje poslovnog okruženja za naredni period. Polazna tačka biće prethodni rad na unapređenju poslovnog okruženja i regulatornih reformi, kao i relevantni propisi EU. Poseban naglasak biće stavljen na uklanjanje administrativnih prepreka i taksi za MSP, kao nastavak procesa pokrenutih 2012. godine. Republika Srbija radiće na sprovođenju nove Strategije razvoja preduzetništva i konkurentnosti 2014-2020, koja će naglasiti razvoj MSP i pratiti Akt o maloj privredi, kao i Strategije i politike razvoja industrije, koja je usklađena sa ključnom inicijativom EU o „Industrijskim politikama za doba globalizacije“.

Poglavlje 25: Nauka i istraživanje
Prioritetnim aktivnostima za „pametan rast“ dodatno će se unaprediti poslovno-tehnološka istraživanja i inovacije u državama članicama EU, uz izraženo usmerenje na korišćenje ulaganja privatnog sektora u istraživanje i razvoj radi rešavanja problema specifičnih za MSP. Osim toga, ulaganja će biti usmerena na unapređenje infrastrukture za istraživanje i razvoj, kao i kapaciteta za razvoj izuzetnosti u naučnoj bazi, kako bi se očuvala konkurentna prednost Evrope. Napokon, unapređenje pristupačnosti i kvaliteta IKT putem proširenja razvoja širokopojasnog pristupa i razvoja IKT proizvoda i usluga omogućiće građanima i privredi Evrope da na najbolji način iskoriste digitalne tehnologije.
U skladu sa NPAA, Republika Srbija dodatno će usmeriti sprovođenje svojih politika istraživanja, razvoja i inovacija ka „inicijativi zajednice inovacija“. Ona predviđa podršku za razvoj i usvajanje novih tehnologija; umrežavanje i karijerni razvoj istraživača, pristup i razvoj prioritetnih istraživačkih infrastruktura, kao i unapređenje poslovnih istraživanja i inovacija u oblasti tehnologija, usluga i novih sektora. Izuzetno je usmerena na korišćenje ulaganja privatnog sektora u istraživanje i razvoj radi rešavanja problema specifičnih za MSP i pružanja podrške za inovacije u MSP sa visokim potencijalnom za rast.
Navedeni instrumenti zahtevaju strukturne ekonomske promene koje bi trebalo da dovedu do povećane konkurentnosti privrede EU. Republika Srbija, kao zemlja kandidat, optimizuje svoje političke aktivnosti u istom smeru, dok u isto vreme nastavlja sa usklađivanjem zakonodavstva i stvaranjem zakonodavnih preduslova za pridruživanje jedinstvenom tržištu.
Poglavlje 1: Slobodno kretanje robe
Jedan od kamena temeljaca jedinstvenog tržišta jeste slobodno kretanje robe zasnovano na sprečavanju stvaranja novih prepreka za trgovinu, uzajamnom priznavanju izuzetnih ograničenja i usklađivanju tehničkog zakonodavstva u čitavoj EU. Usklađeno evropsko zakonodavstvo za proizvode zasnovano je na tzv. „starom“ i „novom“ pristupu, koji utvrđuje detaljne (egzaktne) osnosno opšte (suštinske) zahteve za proizvode. UFEU, naročito u članovima 34-36, 114(4) – 114(9) i 346-348 uz Direktivu Komisije 70/50/EEZ i novi paket mera za trgovanje proizvodima usvojen 2008 godine (768/2008/EZ, 765/2008/EZ i 764/2008/EZ), glavni su elementi zakonodavstva u ovoj oblasti. Uredbom 764/2008/EK definisana je primena nacionalnih tehničkih pravila za proizvode koji mogu zakonito da se puštaju na tržište u drugim državama članicama.   Proceduralne mere zahtevaju administrativne kapacitete u skladu sa Direktivnom 98/34/EK za obezbeđivanje informacija u oblasti tehničkih standarda i propisa, izmenjenom i dopunjenom Direktivom 98/48/EZ, Uredbom 765/2008/EK, kao i Uredbom Saveta 93/7/EEZ o povraćaju kulturne baštine protivzakonito uklonjene sa teritorije države članice. 
Republika Srbija je u procesu pripreme Strategije razvoja infrastrukture kvaliteta za period 2014-2020. Nakon usvajanja Strategije, pripremiće se i sprovoditi akcioni planovi za njeno sprovođenje u cilju jačanja kapaciteta nadležnog ministarstva, institucija za standardizaciju, akreditaciju i metrologiju i tela za ocenjivanje usaglašenosti proizvoda sa propisanim zahtevima. Paralelno sa tim biće pripremljene izmene i dopune Zakona o standardizaciji i Zakona o metrologiji kako bi se uskladili sa pravnim tekovinama EU i kako bi se Institutu za standardizaciju Republike Srbije omogućilo članstvo u Evropskom Komitetu za standardizaciju i Evropskom Komitetu za elektrotehničku standardizaciju. Nakon završetka usklađivanja propisa o bezbednosti propisa sa usklađenim evropskim zakonodavstvom do 2015 godine, biće pripremljen plan za prilagođavanje tehničkih propisa u oblastima koje nisu usklađene na novou EU, počevši od ocene usklađenosti tehničkih propisa Republike Srbije sa članovima 34-36. UFEU.
Poglavlje 3: Pravo na osnivanje i sloboda pružanja usluga
U pogledu prava na osnivanje i slobode pružanja usluga, članovi 49. i 56. UFEU predstavljaju primarne zakonodavne izvore. Direktivom 2006/123 (Direktiva o uslugama) zahteva se od država članica da pojednostave postupke i formalnosti koje pružaoci usluga moraju da poštuju. Države članice u obavezi su da sprovedu zakonodavne i van-zakonodavne mere zbog njene horizontalne prirode. Osim toga, poglavlje pokriva regulisane struke i određuje pravila za uzajamno priznavanje kvalifikacija među državama članicama u okviru Direktive 2005/36/EZ o priznavanju profesionalnih kvalifikacija. U pogledu sektorskih direktiva, Direktiva o poštanskim uslugama (Direktiva 97/67/EZ, izmenjena i dopunjena Direktovim 2002/39/EZ i Direktivom 2008/6/EZ) zahteva otvaranje poštanskih usluga, koje se otvaraju na postepen i precizno određen način.
NPAA predviđa razvoj posebnog zakona o uslugama do četvrtog tromesečja 2014. godine, čime će se preneti Direktiva o uslugama 2006/123. Takođe predviđa poseban zakon o priznavanju kvalifikacija za regulisane struke (usklađivanje sa Direktivom 2005/36/EZ) za četvrto tromesečje 2013. godine. U drugom tromesečju 2013. godine (30. aprila 2013. godine) usvojena je Strategija razvoja poštanskih usluga u Republici Srbiji za period 2013-2016.
Poglavlje 4: Slobodno kretanje kapitala
Obaveza država članica u oblasti slobodnog kretanja kapitala jeste da uklone sva ograničenja na kretanje kapitala u okviru EU, ali i u pogledu trećih zemalja, uz određene izuzetke utvrđene pravnim tekovinama EU. Kako bi se stvorilo objedinjeno tržište za plaćanja u čitavoj Zajednici, Direktivom 2007/64/EZ o platnim službama na unutrašnjem tržištu uspostavljen je širok spektar pravila. Na taj način obezbeđen je osnov za Jedinstveno područje plaćanja u evrima. Uredbom 924/2009/EZ koja važi za sva elektronska plaćanja pospešuju se prekogranična plaćanja u evrima. Stvoreni su administrativni i izvršni kapaciteti za borbu protiv finansijskog kriminala. U okviri SSP navode se obaveze koje Republika Srbija mora da ispuni.
Slobodno kretanje kapitala navodi se u članovima 63. do 66. UFEU, dok se vrste kretanja kapitala opširnije opisuju u prilogu I Direktive 88/361/EEZ. Ostalo relevantno zakonodavstvo koje je neophodno preneti i primeniti uključuje: Direktivu 2007/64/EZ o platnim službama na internom tržištu, Uredbu (EK) br. 924/2009 o prekograničnim plaćanjima u EU, Direktivu 2009/110/EZ o preduzimanju, radu i pažljivom nadzoru nad radom institucija za elektronski novac, kojom se menjaju i dopunjuju direktive 2005/60/EZ i 2006/48/EZ i ukida Direktiva 2000/46/EZ. Ostali važni propisi jesu: Direktiva Komisije 2006/70/EZ kojom se utvrđuju mere za sprovođenje Direktive 2005/60/EZ u pogledu definicije „politički izloženog lica“, tehnički kriterijumi za pojednostavljene postupke odgovarajuće kontrole potrošača i izuzeće po osnovu finansijskih aktivnosti sprovedenih u ograničenoj meri, kao i Direktiva 2005/60/EZ o sprečavanju korišćenja finansijskog sistema za svrhe pranja novca i finansiranja terorizma. Osim toga, relevantne su i Uredba (EK) 1889/2005 o kontroli gotovinskih sredstava koja ulaze u Zajednicu ili je napuštaju, Uredba (EK) 1781/2006 o informacijama o platiocu u vezi sa transferima sredstava, Zajednička akcija 98/699/PUP o pranju novca, utvrđivanju, praćenju, zamrzavanju, oduzimanju i konfiskovanju sredstava i prihoda kriminala, Okvirna odluka Saveta 2001/500/PUP i Odluka Saveta 2000/642/PUP u vezi sa aranžmanima za saradnju između jedinica za finansijsku kontrolu država članica u pogledu razmene informacija.
NPAA predviđa izradu novog zakona kojim se regulišu platne službe tokom 2013. godine. U istom periodu biće pripremljen i Zakon o konačnosti poravnanja u platnim sistemima i sistema za poravnanje hartija od vrednosti, kojim se transponuje Direktiva 98/26/EZ. Nacionalna strategija za borbu protiv pranja novca i finansiranja terorizma biće usvojena 2013. godine, uz Akcioni plan. U srednjoročnom periodu (2014-2016. godine) biće pripremljen i usvojen novi Zakon o deviznom poslovanju, usklađen sa Direktivom 88/361/EEZ.
Poglavlje 6: Pravo privrednih društava
Prva direktiva o zakonu o privrednim društvima obuhvatala je sigurnosne mere koje predviđaju zahteve za obavezno otkrivanje podataka i sigurnosne mere u pogledu podružnica. Osim toga, drugom direktivom uvedena su pravila za osnivanje javnih preduzeća sa ograničenom odgovornošću i očuvanje toka njihovog kapitala. Trećom i šestom direktivom usklađena su nacionalna pravila u pogledu domaćih spajanja i podela preduzeća sa ograničenom odgovornošću kako bi se zaštitili akcionari i poverioci. Osim toga, dok deseta direktiva sadrži pravila i postupke kojima se pospešuju spajanja javnih i privatnih preduzeća sa ograničenom odgovornošću preko granica, trinaestom direktivom usklađuju se pravila za ubrzanje preuzimanja preduzeća u okviru EU.
Poglavlje 7: Pravo intelektualne svojine
Zaštita intelektualne svojine predstavlja ključni sastojak uspeha objedinjenog tržišta. Njome se promovišu inovacije i kreativnost, stvaraju prilike za zapošljavanje i povećava konkurentnost. Ovim delom pravnih tekovina EU navode se usklađena pravila za pravnu zaštitu prava na umnožavanje i srodnih prava.

NPAA predviđa izmene i dopune Zakona o autorskim i srodnim pravima koji će biti u skladu sa Direktivom 2011/77/EZ kojom se uređuju duži rokovi za zaštitu određenih srodnih prava u odnosu na zahteve Direktive 2006/116/EZ. Izmenama u dopunama zakona biće uzeti u obzir komentari stručnih službi EK o usklađenosti zakona sa Direktivom 96/9/EZ i Direktivom 2009/24/EZ. Planira se dalje usklađivanje zakonodavstva sa Direktivom 2004/48/EZ Evropskog parlamenta i Saveta ministara od 29. aprila 2004. godine o primeni prava intelektualne svojine. Osim toga, planirano je trajno unapređenje kapaciteta javne uprave radi napretka u okviru usklađivanja nacionalnog zakonodavstva i njegove primene.

Poglavlje 8: Politika konkurencije

Pravne tekovine EU koje se odnose na strategije konkurencije sadrže pravila i procedure koje se neposredno primenjuju u čitavoj Zajednici i obuhvataju antimonopolske javne politike i javne politike za kontrolu državne pomoći. U pogledu Republike Srbije, obaveze u ovoj oblasti proističu iz Prelaznog sporazuma i SSP.
Glavni izvori zakona koje je neophodno uzeti u obzir u oblasti konkurentnosti jesu: član 37. (državni monopoli komercijalnog karaktera), članovi 101-105. (pravila koja važe za preduzeća), član 106. (javna preduzeća i preduzeća sa posebnim ili ekskluzivnim pravima) i članovi 107-109. (pravila koja važe za državnu pomoć) Ugovora o funkcionisanju Evropske unije (UFEU). Prelazni sporazum o trgovini i trgovinskim pitanjima između Evropske zajednice, sa jedne strane i Republike Srbije, sa druge strane – Protokol br. 27 u odnosu na član 3. UFEU.
NPAA predviđa revidiranje Zakona o zaštiti konkurencije do kraja 2013. godine kako bi se dalje unapredio pravni okvir, uzimajući u obzir ostvaren stepen transpozicije pravnih tekovina i relevantne administrativne i pravosudne prakse, kao i nedostatke navedene u godišnjem Izveštaju EK o napretku za 2012. godinu. Dalja transpozicija biće ostvarena do 2016. godine, putem podzakonskih akata.
U oblasti državne pomoći, NPAA predviđa ostvarivanje pune usklađenosti shema državne pomoći sa pravom EU, dalje aktivnosti u pogledu jačanja nezavisnosti Komisije za kontrolu državne pomoći, kao i obezbeđivanje obuke davaocima državne pomoći.
Poglavlje 9 Finansijske usluge
Pravne tekovine EU u oblasti finansijskih usluga uključuju pravila o davanju ovlašćenja, radu i nadzoru finansijskih institucija u oblasti bankarstva, osiguranja, dobrovoljnih penzija, investicionih usluga i tržišta hartija od vrednosti i infrastrukturi finansijskog tržišta. Finansijske institucije mogu da posluju širom EU u skladu sa „sistemom jedinstvenog pasoša“ i sa načelom „kontrole matične zemlje“, bilo kroz uspostavljanje filijala ili kroz pružanje prekograničnih usluga.
Nacionalni program za usvajanje pravnih tekovina (2013-2016) predviđa da Narodna banka Srbije u periodu 2014-2016 pristupi donošenju propisa kojima će se izvršiti usklađivanje sa Bazel III standardima u skladu sa Uredbom o kapitalnim zahtevima i Direktivnom o kapitalnim zahtevima IV koje će se primenjivati od 1. januara 2014. godine. Takođe biće nastavljeno unapređenje pružanja finansijskih usluga, kako u oblasti bankarstva i osiguranja, tako i u drugim oblastima.
Poglavlje 28: Zaštita potrošača i zdravlja
Poglavlje pravnih tekovina o zaštiti potrošača i zdravlja obezbeđuje temeljan okvir za mehanizme i strateške instrumente neophodne radi upravljanja finansiranjem, primenom i nadzorom. Ovo poglavlje takođe pokriva i opšte aspekte opšte bezbednosti potrošača, od kvaliteta proizvoda do komercijalnih praksi, kako bi se osigurala odgovornost preduzeća u čitavom lancu proizvodnje, plasmanu proizvoda na tržište i konkurenciji u okviru tržišta zajednice. Pravni okvir pokriva niz potrošačkih i zdravstvenih pitanja koja je potrebno rešiti i osigurati njihovu primenu u nacionalnom zakonodavstvu.  
U okviru NPAA navodi se da će dalje usklađivanje sa pravnim tekovinama EU (naročito nedavno usvojenog, kao i zakonodavstva koje se priprema u EU) biti ostvareno putem revidiranja Zakona o zaštiti potrošača do kraja 2013. godine. Nova Strategija zaštite potrošača (2013-2018. godine) zajedno sa Akcionim planom za realizaciju strategije, usvojena je 31. jula 2013. godine („Službeni glasnik RS“ broj 71/2013). Izmene i dopune Zakona o zaštiti korisnika finansijskih usluga biće pripremljene i usvojene u periodu 2014-2016. godine.
Poglavlje 22: Regionalna politika i koordinacija strukturnih instrumenata
U pogledu poglavlja 22 Regionalna politika i koordinacija strukturnih instrumenata, Vlada Republike Srbije i Evropska komisija potpisale su 29. novembra 2007. godine Okvirni sporazum koji je 26. decembra 2007. godine ratifikovala Narodna skupština Republike Srbije, usvajanjem Zakona o potvrđivanju Okvirnog sporazuma  između Vlade Republike Srbije i Komisije Evropskih zajednica o pravilima za saradnju koja se odnose na finansijsku pomoć Evropske zajednice Republici Srbiji u okviru sprovođenja pomoći prema pravilima Instrumenta za pretpristupnu pomoć (IPA). Vlada Republike Srbije usvojila je Uredbu o decentralizovanom sistemu upravljanja  sredstvima razvojne pomoći Evropske unije u okviru IPA.
Pet komponenti postojeće regulative za ciklus 2007-2013. godine se za period 2014-2020. godine menjaju u strateške oblasti: (a) proces tranzicije ka članstvu u Zajednici i izgradnja kapaciteta; (b) regionalni razvoj; (v) zapošljavanje, socijalne politike i razvoj ljudskih resursa; (g) poljoprivreda i ruralni razvoj i (d) regionalna i teritorijalna saradnja. Glavni princip za IPA II biće sektorski pristup. 

Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B4.4. Opšti ciljevi i prioriteti u sektoru (2014-2020. godine)
Uz analizu situacije predstavljenu u prethodnim odeljcima preduzeta je SWOT analiza sektora konkurentnosti kako bi se utvrdili dugoročni ciljevi i srednjoročni strateški prioriteti, uz realistične i ciljane mere.
Prednosti	Nedostaci
Razvoj MSP
•	Postoji nacionalna strategija za osnivanje i rast MSP, a u toku je izrada nove Strategije za razvoj preduzetništva i konkurentnosti 2014-2020, s naglaskom na razvoj MSP
•	Strateški dokumenti Vlade za MSP zasnovani na principu „prvo misli o malima“ potvrđuju posvećenost razvoju MSP
•	Napredak u unapređenju okruženja pogodnog za osnivanje i rast MSP
Istraživanje, razvoj i inovacije
•	Unapređeni zakoni o patentima i pojava snažnih organizacija za podršku inovacijama i projekata za podršku finansiranih sredstvima EU
•	Snažna tradicija istraživanja i razvoja omogućuje postojanje centara za naučnu izuzetnost (Beograd, Novi Sad, Niš);
•	Udvostručenje broja studenata od devedesetih godina prošlog veka, i preko 10.000 zaposlenih predavača na univerzitetima
Funkcionalno tržište
•	Prenet značajan deo zakonodavstva EU, uspostavljen osnovni pravni okvir (osim oblasti usluga)
•	Najveći broj institucija već uspostavljen, a pojedine su i ispitane u pogledu delotvornosti (osim za oblast usluga)
	Razvoj MSP
•	Proizvodnja robe i usluga na nedovoljnom nivou (prema pokazateljima produktivnosti), a kvalitet robe i usluga je slab (prema pokazateljima uvoza/izvoza)
•	Slaba međuresorna saradnja u razvoju MSP
Istraživanje, razvoj i inovacije
•	Opšti standard javno finansiranih istraživanja i razvoja na niskom je nivou u poređenju sa međunarodnim standardima (na šta ukazuju publikacije i citati)
•	Ishodi primenjenog istraživanja i razvoja javnih organizacija za istraživanje nisu pogodni za komercijalizaciju i ne obezbeđuju osnov za nove proizvode i usluge koje mogu da se zaštite kako bi se osigurao monopol na tržištu i konkurentna prednost (na šta ukazuje mali broj prijava za patente u skladu sa Ugovorom o saradnji u oblasti patenata i odobrenih patenata na drugim nacionalnim teritorijama, kao i nedovoljan broj preduzeća poteklih sa univerziteta i startap preduzeća, kao i ugovora o licenciranju)
•	Fragmentiran i neuspešan nacionalni sistem za inovacije
Funkcionalno tržište
•	Nasleđe centralno planirane privrede – anti-konkurentska kultura, nedovoljni kapaciteti javne uprave, nedostatak odgovornosti, slab sistem donošenja javnih politika, visok stepen korupcije, velik neformalan sektor – siva ekonomija
Prilike	Pretnje
Razvoj MSP
•	Podsticanje sektora u kojima Republika Srbija ima postojeću ili novu uporednu prednost, kao što su proizvodnja hrane i pića, automobila, kao i prerada drvne građe
•	Samozapošljavanje i startap preduzeća sve više se smatraju za kreativnu priliku za razvoj novih biznis ideja ili inovacija, umesto za reakciju na nedostatak drugih radnih mesta
•	Preduzeća koja koriste lokalne lance nabavke da bi smanjili troškove proizvodnje, što omogućuje veće iznose SDI
•	Sporazumi o međunarodnoj trgovini vode porastu stranih direktnih investicija
Istraživanje, razvoj i inovacije
•	Restrukturiranje javnih organizacija za istraživanje i ulaganje u nove modele rada praćene savremenim objektima
Funkcionalno tržište
•	Najveći broj relevantnih oblasti pravnih tekovina EU veoma su vidljive donosiocima javnih politika i spadaju u prioritetne oblasti u skladu sa SSP
•	Dostupnost sredstava EU
•	Bolje povezivanje privrede i prosvete	•	Dalja ekonomska kriza čini razvoj MSP izuzetno teškim i smanjuje iznos državnih sredstava dostupnih za podršku MSP
•	Pritisak za dodatne mere štednje u javnoj potrošnji dovodi do smanjenja podrške za MSP i istraživanje i razvoj
•	Usporavanje procesa evropskih integracija i slabljenje njihove pokretačke snage za reforme
•	Trajni poremećaji tržišta u slučaju neuspeha u rešavanju problema korupcije
•	Obnovljen odliv mozgova istraživača ka bolje finansiranim laboratorijama i univerzitetima van Republike Srbije

Ovi srednjoročni izazovi utvrđeni u prethodnom delu i putem SWOT analize artikulisani su u vidu opšteg cilja i niza strateških prioriteta. Za sektor konkurentnosti utvrđen je sledeći cilj:
•	Povećanje konkurentnosti i inovativnosti preduzeća u okviru funkcionalne tržišne ekonomije 
Ovim ciljem utvrđuje se jasan smer i ukazuje na odlučnost Republike Srbije da jača svoj privatni sektor kako bi značajnije uticao na privredu povećanjem konkurentnosti i kapaciteta za inovacije, kao i putem osiguranja integriteta otvorenog tržišta. Cilj će se sprovoditi putem tri prioriteta:
Prioritet 1: Unapređenje kvaliteta proizvoda i usluga i povećanje stepena produktivnosti
Ovaj prioritet za cilj ima unapređenje konkurentnosti preduzeća u Republici Srbiji putem povećanja kvaliteta proizvoda i usluga i stepena produktivnosti. „Produktivnost određuje dugoročni rast izvoza i proizvodnje“, a ključni sastojak jeste usvajanje novih tehnologija i neprestana unapređenja proizvoda i procesa. Kako bi se ovo ostvarilo, preduzećima u Republici Srbiji potreban je bolji pristup izvorima finansiranja, odgovarajuća savremena infrastruktura i ažurirana proizvodna baza uz ciljane usluge podrške kako bi se omogućilo njihovo usvajanje i svrsishodno korišćenje
Prioritet 2: Unapređenje stepena inovacija i kvaliteta istraživanja i razvoja u javnom i privatnom sektoru
Cilj prioriteta jeste doprinos razvoju Republike Srbije kao inovativne zemlje, u kojoj naučnici dostižu evropske standarde, doprinose opštem nivou znanja društva i unapređuju tehnološki razvoj privrede. Ovo će biti ostvareno tako što će se podstaći i obezbediti nove tehnološke robe i usluge koje su rezultata nacionalnih aktivnosti u oblasti istraživanja i razvoja, i omogućiti da se oni uspešno prenesu u komercijalni sektor i komercijalizuju u korist privrede, životne sredine i društva. Prioritet će biti usmeren na unapređenje svesti javnog sektora o potrebama preduzeća za novim tehnološkim rešenjima, i stvaranje prilika za povećanje nivoa primenjenih istraživanja, naročito u interdisciplinarnim oblastima koje imaju potencijala da značajno utiču na konkurentnost srpskih preduzeća i nacionalne privrede.
Prioritet 3: Unapređenje radnog okruženja za poslovanje putem javnih politika zasnovanih na dokazima i pojednostavljenja propisa
Ovaj prioritet usmeren je na osiguravanje da se odgovarajuća transpozicija i primena pravnih tekovina EU u oblastima konkurencije (uključujući državnu pomoć), zaštite potrošača, privrednog prava i slobodnog kretanja robe, kapitala i usluga koristi kao alat za stvaranje tržišne ekonomije koja valjano funkcioniše. Paralelno sa tim, teži se stvaranju okruženja pogodnog za poslovanje putem intervencija u okviru postojećih administrativnih i regulatornih okvira. Bavi se kako nedostacima javnog sektora u vezi sa planiranjem i sprovođenjem javnih politika i zakonodavstva, tako i propustima privatnog sektora u pogledu poštovanja pravnih okvira. U okviru čitavog ovog prioriteta, različite oblasti će se različito tretirati, u zavisnosti od faze transpozicije zakonodavstva i faze razvoja institucija za sprovođenje i primenu.
B4.5. Sektorske mere za sprovođenje prioriteta u sektoru
Prioritet 1 – Unapređenje kvaliteta proizvoda i usluga i povećanje stepena produktivnosti
Mera 1.1 Obezbeđivanje pristupa izvorima finansiranja
Ovom merom biće unapređena dostupnost i upotreba sredstava neophodnih za finansiranje rasta i inovacija. Preduzeća kojima su neophodna ulaganja za rast i ona koja ne mogu da se kvalifikuju za bankarski zajam (nisu u stanju da obezbede neophodne garancije, imaju kratku kreditnu istoriju, predviđeno vreme povraćaja ulaganja premašuje standardne zahteve za otplatu dugovanja itd.) zahtevaju druge vidove finansiranja koji nisu dovoljno razvijeni u Republici Srbiji, uključujući pristup preduzetnom kapitalu. Takođe, povećaće se sredstva za garancije zajmova što će smanjiti cenu bankarskih zajmova. Tražiće se načini za povećanje kapaciteta MSP da razumeju specifične zahteve finansijskih institucija, odlike različitih finansijskih instrumenata i da mogu da odgovore na njihove zahteve. Sarađivaće se sa Evropskim investicionim fondom, Evropskom investicionom bankom, Evropskom bankom za obnovu i razvoj i drugih institucijama a sa ciljem što povoljnijeg finansiranja rasta MSP.
Mera 1.2 Osiguranje pristupa održivoj savremenoj poslovnoj infrastrukturi
Merom će se jačati ekonomske aktivnosti i rezultati osiguravanjem pristupa savremenoj infrastrukturi neophodnoj radi unapređenja i održavanja konkurentnosti preduzeća širom Republike Srbije. Podrška u okviru ove mere biće usmerena na unapređenje efikasnosti (kapaciteta, kvaliteta i atraktivnosti) postojeće infrastrukture i uspostavljanje nove infrastrukture, gde je nedostatak date infrastrukture prepreka za izvoz, razvoj preduzeća i ulaganja. Aktivnosti će biti usmerene na finalizaciju projektne dokumentacije koju su delimično razvili drugi izvori, izgradnju i osiguranje operativnosti objekata. Uključivaće industrijske zone, industrijske parkove, poslovne zone, poslovne inkubatore i razvoj širokopojasnih veza.  Svi koraci pratiće procedure i kriterijume za utvrđivanje i selekciju projekata za ulaganja koja utvrdi NIPAK TS. 
Mera 1.3 Osiguranje konkurente proizvodne baze
Ova mera biće usmerena na revitalizaciju, rehabilitaciju i modernizaciju izvozno orjentisanih sektora u okviru privrede Republike Srbije, u skladu sa nacionalnim industrijskom politikom. Ovo će se ostvariti podrškom MSP da unaprede svoje proizvode i usluge i uvedu savremene i ažurne metode proizvodnje, procese i standarde koji im omogućuju da se nadmeću sa konkurencijom na međunarodnim tržištima. Merom će se pomoći preduzećima u Republici Srbiji da pojačaju svoje poslovne veze preduzimanjem neophodnih koraka za integraciju u međunarodne lance vrednosti i iskoriste potencijal za rast putem aktivnosti klastera i organizacija za podršku poslovanju. Merom će se podržati preduzeća u Republici Srbiji da postanu konkurentna kroz unapređenje njihovih kapaciteta potrebnih da bi imali kvalitetne i bezbedne proizvode, usluge i sisteme upravljanja, usklađene sa tehničkim standardima, u koje potrošači imaju poverenja. Merom će se dalje razviti komplementarna savetodavna poslovna podrška putem uvođenja usluga sa visokom dodatnom vrednošću usmerenih na povećanje istraživanja tržišta, operativnih kapaciteta, produktivnosti i maksimizacije proizvodnog potencijala MSP, kao i obezbeđivanjem sveobuhvatnih informacija o izvozu radi internacionalizacije MSP.
Prioritet  2 – Unapređenje stepena inovacija i unapređenje kvaliteta istraživanja i razvoja u javnom i privatnom sektoru
Mera 2.1 Povećanje kvaliteta baze za istraživanje i razvoj u svrhe ekonomskog razvoja
Ova mera usmerena je na povećanje kvaliteta istraživanja i razvoja koji vrše organizacije za istraživanje finansirane iz javnih sredstava do nivoa međunarodnih standarda, putem ulaganja u infrastrukturu za istraživanje i razvoj, uključujući razvoj centara za izuzetnost, tehnoloških parkova i podršku akademskim istraživačkim centrima, te razvoj ljudskog kapitala i integraciju srpskih istraživača iz dijaspore u nacionalne aktivnosti istraživanja i razvoja, kao i međunarodne saradnje sa drugim istraživačkim ustanovama i privatnim sektorom. Usmerava se na podršku aktivnostima primenjenih istraživanja koja imaju potencijal da postignu naučnu izuzetnost i ostvare značajan uticaj na privredu Republike Srbije. Usmerenje na ekonomski uticaj osiguraće se kroz konkurentno finansiranje projekata inovacija u oblasti istraživanja i razvoja, sistematsku podršku za međunarodne razmene i međunarodnu saradnju vrhunskog kvaliteta. Takođe će se podstaći korišćenje patentnih sistema i sistema za publikacije, sistema za licenciranje i priznavanje drugih aktivnosti komercijalizacije, uključujući podršku za istraživanja i razvoj u okviru preduzeća kako bi se ostvario akademski i karijerni razvoj. Merom će se dodatno povećati kapaciteti nacionalnih institucija putem stvaranja okvira za praćenje i ocenu, kako bi se merio uticaj ulaganja u istraživanje. Svi koraci koji se odnose na infrastrukturu pratiće procedure i kriterijume za određivanje i selekciju investicionih projekata koje određuje NIPAK TS.
Mera 2.2 Veća raznolikost mehanizama za podršku komercijalizaciji
Mera se bavi fragmentiranim i neodgovarajućim Nacionalnim sistemom inovacija putem podrške aktivnostima organizacija koje promovišu primenjena istraživanja i tehnološke transfere i podstiču partnerstva između javnog sektora za istraživanje i razvoj i privrede, kao što su centri za transfer tehnologije. Time će se diversifikovati broj i vrsta organizacija za podršku inovacijama i unaprediti njihovi kapaciteti za pružanje niza usluga za podršku inovacijama. Takođe bi trebalo da se podstakne razvoj globalnog i sektorskih inovacionih sistema radi proširenja obuhvata i osiguranja specijalizacije.
Prioritet 3 – Unapređenje okruženja za poslovanje putem javnih politika zasnovanih na dokazima i pojednostavljenja propisa 
Mera 3.1 Unapređenje strateškog, regulatornog i institucionalnog okvira primenom pristupa zasnovanog na dokazima na donošenje javnih politika i pojednostavljenje administracije i propisa
Ovom merom podržaće se izrada javnih politika i zakonodavstvo u relevantnim oblastima (slobodno kretanje robe, osnivanje preduzeća i pružanje usluga, slobodno kretanje kapitala, pravo privrednih društava, finansijske usluge, konkurencija, uključujući državnu pomoć i zaštitu potrošača) zasnovanih na odgovarajućem istraživanju problema u operativnom okruženju za preduzeća u Republici Srbiji, utvrđivanju rešenja zasnovanih na dokazima, kao i robusnoj analizi efekata propisa kao važnom elementu pri donošenju javnih politika zasnovanih na dokazima. Ovo znači da će biti podržana istraživanja i razvoj kako bi se obezbedila osnova za razvoj budućih zakonodavnih i institucionalnih rešenja, čime se osigurava usvajanje najefikasnijih, najekonomičnijih i održivih rešenja u procesu donošenja javnih politika i pripremi zakonodavstva, u zavisnosti od specifičnih potreba pojedinačnih oblasti. Osim toga, naglasak će biti na reformama poslovnog okruženja, putem pojednostavljenja administracije i procedura (uklanjanje birokratije) na nacionalnom i nižim nivoima, uvodeći rešenja za e-upravu gde god je to moguće. U istom maniru, biće pružena podrška za pouzdano praćenje i ocenu usvojenih javnih politika i propisa zasnovanih na dokazima.
Mera 3.2 Unapređenje administrativnih kapaciteta uz odgovarajuću procenu potrebnih kadrovskih i drugih resursa, znanja i veština u upravi i pravosuđu
Ovom merom se proširuje mera 3.1 tako što se osigurava da se javne politike i zakonodavstvo pripremaju na odgovarajući način, i da za njih postoji osmišljen odgovarajući institucionalni okvir, koji efikasno mogu da sprovedu i primene sposobni i obučeni zaposleni u upravi i pravosuđu. Prilikom sprovođenja ove mere potrebno je obratiti posebnu pažnju na preciznu procenu potrebnih kadrovskih i drugih resursa (npr. putem funkcionalnih analiza), kao i znanja i veština, potrebnih za delotvorno i efikasno sprovođenje politika i zakonodavstva. Pažnja će istovremeno biti usmerena na reformu inspekcija, usredsređujući se na njihovu delotvornost u borbi protiv sive ekonomije, konsolidaciju sistema nadzora nad tržištem, kao i na jačanje administrativnih kapaciteta za delotvornu borbu protiv kršenja propisa u oblasti intelektualne svojine. Merom će se podržati i jačanje kapaciteta u funkciji uspostavljanja delotvornog sistema u oblasti finansijskih usluga.
Takođe će se jačati kapaciteti organizacija civilnog društva, naročito potrošačkih organizacija, u svetlu njihove uloge u osiguravanju ispravnog sprovođenja zakonodavstva.
Mera 3.3 Unapređenje okvirnih uslova i kapaciteta preduzeća za poštovanje zakonodavstva usklađenog sa EU Mera se bavi problemima koji se odnose na funkcionisanje tržišne ekonomije u Republici Srbiji iz perspektive privatnog sektora. Dok mera 1.3. za cilj ima obezbeđivanje klasičnih mehanizama poslovne podrške preduzećima, ova mera usmerena je na punu primenu tehničkih propisa usaglašenih sa propisima EU i povećanje kapaciteta preduzeća da u potpunosti ispoštuju regulatorni okvir, koji se intenzivno menja u procesu pristupanja EU. Ovom merom biće ponuđena podrška relevantnim pružaocima usluga podrške preduzećima kako bi razvili delotvorne i ažurne programe obuke i savetovanja u oblastima konkurencije, intelektualne svojine, zaštite potrošača i infrastrukture kvaliteta, kao oblasti u kojima preduzeća neposredno sprovode zakonodavstvo, čime se preduzećima omogućuje da bolje poštuju novo i zahtevnije radno okruženje, između ostalog i putem samoregulacije. Ova mera će, takođe, uz jačanje kapaciteta za ocenjivanje usaglašenosti proizvoda u laboratoriji za etaloniranje, pomoći srpskim preduzećima da postanu konkurentnija. U isto vreme, obuka i savetodavne usluge obezbeđeni ovom merom pomoći će srpskim preduzećima da utvrde i iskoriste prednosti i prilike za potpuno poštovanje novog zakonodavstva u navedenim oblastima, uključujući one koji pozitivno utiču na njihovu sposobnost izvoza. Posebna pažnja biće usmerena na primenu pravila o državnoj pomoći, kako se ne bi stvarali dalji poremećaji tržišta.
Regionalne, prekogranične i transnacionalne teme u sektoru konkurentnosti
Instrumente od važnosti za regionalnu saradnju, kao što su podrška kroz višekorisničku IPA, prekograničnu saradnju i transnacionalne programe, potrebno je obezbediti za one aktivnosti u kojima je prednost regionalnog pristupa očigledna.
Prioriteti u vezi sa višekorisničkom IPA uključuju povećanje regionalne konkurentnosti putem boljeg pristupa izvorima finansiranja za MSP bliskom saradnjom sa MFI. Potrebno je obratiti pažnju na dalje jačanje Programa za razvoj i inovacije preduzeća na Zapadnom Balkanu i njegove sposobnosti da pruži neophodnu podršku za MSP. Podrška bi trebalo da obezbedi dalju izgradnju kapaciteta institucija u oblasti infrastrukture kvaliteta i nadzor tržišta i da doprinese potpunom funkcionisanju i sprovođenju CEFTA sporazuma, kao i njegovim aspektima koji se odnose na konkurenciju, državnu pomoć, zaštitu potrošača i prava intelektualne svojine. S obzirom da je CEFTA više od prostog trgovinskog sporazuma koji se sastoji od uklanjanja carina i kvantitativnih ograničenja, i da na neki način priprema zemlje Zapadnog Balkana za pristupanje jedinstvenom tržištu EU, trgovinske aspekte CEFTA potrebno je dodatno podržati i rešiti i na regionalnom nivou.
Prekogranična saradnja i transnacionalni prioriteti odnose se na sledeće tematske ciljeve Evropskog fonda za regionalni razvoj: jačanje tehnološkog razvoja i inovacija (tematski cilj 1); i unapređenje konkurentnosti MSP (tematski cilj 3). Moguće oblasti za interevencije sa visokim potencijalom za sprovođenje jesu opremanje istraživačke infrastrukture; inovativni ili regionalni i razvojni projekti koji dovode do novih ili značajno unapređenih proizvoda na tržištu ili u preduzećima; inovativni ili regionalni i razvojni projekti koji koriste privatna ulaganja. Fokus bi trebalo da bude na obrazovnim ustanovama i istraživačkim institucijama. Takođe bi bilo važno iskoristiti privatna i javna ulaganja i podršku za MSP i novoosnovana preduzeća. Posebna pažnja trebalo bi da se usmeri na razvoj lokalne poslovne infrastrukture, kao što je turistička infrastruktura. Prioriteti bi takođe trebalo da uključuju podršku za prekogranične inicijative u oblasti zaštite potrošača.
Prioritetne oblasti pod stubom 3 Strategije EU za Dunavski region uključuju razvoj društva znanja (istraživanje, obrazovanje i IKT) i podršku za konkurentnost preduzeća. Ciljana podrška za istraživačku infrastrukturu, jače umrežavanje univerziteta, preduzeća i donosilaca politika i bolje iskorišćenje informacionih i komunikacionih tehnologija biće središnji element podrške kako bi se podstakao rast regiona. Naglasak je potrebno staviti na unapređenje razmene informacija i znanja između preduzeća, akademske zajednice, uprave i građana. Dodatno usmerenje trebalo bi da bude na podsticanju izuzetnosti u istraživanju i razvoju, saradnji između pružalaca znanja, preduzeća i javnog sektora, a potrebno je razviti i podsticaje za jaču saradnju. Potrebno je podsticati razvoj klastera i centara za izuzetnost, i podstaći saradnju klastera preko granica i između sektora, uz institucionalne kapacitete agencija za podršku poslovanju i privrednih udruženja.
B4.6. Institucionalni okvir za sprovođenje sektorskog pristupa
Za sektor konkurentnosti u Republici Srbiji u kontekstu sektorskog pristupa, odgovorne su sledeće institucije: ministarstva nadležna za privredu, ministarstva nadležnog za finansije, ministarstvo nadležno za regionalni razvoj, ministarstva nadležna za prosvetu, nauku i tehnološki razvoj, ministarstva nadležna za poljoprivredu, ministarstva nadležnog za trgovinu, ministarstva nadležna za informaciono društvo, Fond za inovacionu delatnost, Narodna banka Srbije, Agencija za osiguranje i finansiranje izvoza (AOFI), Agencija za strana ulaganja i promociju izvoza Republike Srbije (SIEPA), Nacionalne agencija za regionalni razvoj, Zavod za intelektualnu svojinu, Institut za standardizaciju Republike Srbije, Akreditaciono telo Srbije, Direkcija za mere i dragocene metale, Komisije za kontrolu državne pomoći, Komisija za zaštitu konkurencije, Nacionalni savet za zaštitu potrošača, Nacionalno savet za regionalni razvoj, kao i novo savetodavno tela za konkurentnost koji će biti uspostavljen. Vodeća institucija u sektoru jeste ministarstvo nadležno za privredu.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za konkurentnost.  SRG za konkurentnost odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, predlaganje odgovarajućih mera i aktivnosti i za podršku uvođenju sektorskog pristupa u sektoru konkurentnosti. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Institucije koje učestvuju u SRG jesu organ javne uprave nadležan za evropske integracije, Narodna banka, ministarstvo nadležno za privredu, ministarstvo nadležno za trgovinu, ministarstvo nadležno za telekomunikacije, ministarstvo nadležno za informaciono društvo, ministarstvo nadležno za poljoprivredu, ministarstvo nadležno za nauku i tehnološki razvoj, ministarstvo nadležno za regionalni razvoj, ministarstvo nadležno za lokalnu samoupravu, ministarstvo nadležno za rad i zapošljavanje, javno telo nadležno za intelektualnu svojinu i javno telo nadležno za rodnu ravnopravnost.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se  omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD, uključujući poslovna udruženja u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.

 
B4.7. Pokazatelji za merenje napretka
PRIORITET 1: Unapređenje kvaliteta proizvoda i usluga i podizanje stepena produktivnosti
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1 Bruto dodata vrednost (BDV) po zaposlenom	Evro	15,041	15,341.82	15,863.44	16,497.98	17,157.90	17,844.21	18,557.98	19,300.30	20,072.31	Statistički godišnjak 	Ministarstvo nadležno za privredu
1.2. Godišnja vrednost izvoza	Milioni evra	8,843	9,656.56	10,680.15	11,865.65	13,182.73	14,646.02	16,271.73	18,077.89	20,084.53		Ministarstvo nadležno za privredu
1.3. Izveštaj Svetskog ekonomskog foruma (Indeks globalne konkurentnosti)	Rezultat/rang	3,9/95	3,8/101	3,7/99	3,7/98	3,6/97	3,6/96	3,5/95	3,4/94	3,1/90	Indeks globalne konkurentnosti	Ministarstvo nadležno za privredu
MERA 1.1: Obezbeđivanje pristupa izvorima finansiranja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Dostupnost finansijskih usluga	Rezultat/rang	4,0 /97 	3,9/99	3,8/97	3,8/96	3,7/95	3,6/94	3,6/93	3,5/92	3,1/89	Indeks globalne konkurentnosti	Ministarstvo nadležno za privredu
1.1.2. Pristupačnost finansijskih usluga	Rezultat/rang	3,7 / 100	3,6/112	3,5/110	3,5/109	3,4/108	3,3/107	3,2/106	3,2/105	3,2/101	Indeks globalne konkurentnosti	Ministarstvo nadležno za privredu
MERA 1.2: Osiguranje pristupa održivoj savremenoj infrastrukturi
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. Uspostavljanje održive poslovne infrastrukture 	Broj										Godišnji izveštaj Ministarstva nadležnog za regionalni razvoj	Ministarstvo nadležno za regionalni razvoj
1.2.2. Pripremljeni projekti poslovne infrastrukture 	Broj vrednost										Godišnji izveštaj Ministarstva nadležnog za regionalni razvoj	Ministarstvo nadležno za regionalni razvoj
1.2.3. Broj privrednih društava i preduzetnika koji koriste objekte poslovne infrastrukture											Godišnji izveštaji resornih ministarstava	Ministarstvo nadležno za regionalni razvoj
MERA 1.3: Osiguranje konkurentne proizvodne baze
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.3.1. Trgovinski bilans sa EU	Milioni USD	4,355	4,237	4,025	3,824	3,632	3,451	3,278	3,114	2,959	Statistički godišnjak	Ministarstvo nadležno za privredu
1.3.2. Apsorpcija tehnologija na nivou preduzeća	Rezultat/rang	3,6/142	3,7/137	3,6/136	3,6/135	3,5/134	3,4/133	3,4/132	3,3/131	3,2/128	Indeks globalne konkurentnosti	Ministarstvo nadležno za privredu
1.3.3. SDI i transfer tehnologije	Rezultat/rang	3,8/123	3,9/115	3,8/114	3,7/113	3,7/112	3,6/111	3,5/110	3,5/109	3,4/105	Indeks globalne konkurentnosti	Ministarstvo nadležno za privredu

PRIORITET 2: Unapređenje stepena inovacija i unapređenje kvaliteta istraživanja i razvoja u javnom i privatnom sektoru
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1. Bruto domaći rashodi na istraživanje i razvoj (BDRI)	BDRI/BDP
 (2011.)
% EU27 proseka (2011.)	0,777%
38,3% 									Statistički godišnjak	Ministarstvo nadležno za nauku i tehnološki razvoj
2.2. Rashodi poslovnih preduzeća na istraživanje i razvoj (RPPI)	RPPI/BDP
 (2011.)	0,073%									Statistički godišnjak	Ministarstvo nadležno za nauku i tehnološki razvoj
MERA 2.1: Povećanje kvaliteta baze za istraživanje i razvoj sa ciljem ekonomskog razvoja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1. Kvalitet naučnoistraživačkih institucija	Rezultat/rang	3,6/ 67									Indeks globalne konkurentnosti (2.33)	Ministarstvo nadležno za nauku i tehnološki razvoj
2.1.2. Saradnja univerziteta i privrede u oblasti istraživanja i razvoja	Rezultat/rang	3,2/ 99									Indeks globalne konkurentnosti (12.04)	Ministarstvo nadležno za nauku i tehnološki razvoj
2.1.3. Saradnja u istraživanju između univerziteta i privrede	Rezultat/rang	40,5/ 78									Indeks globalnih inovacija (5.2.1)	Ministarstvo nadležno za nauku i tehnološki razvoj
MERA 2.2: Veća raznolikost mehanizama podrške za komercijalizaciju
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1. Kapacitet za inovacije	Rezultat/rang	2,5/120									Indeks globalne konkurentnosti (12.03)	Ministarstvo nadležno za nauku i tehnološki razvoj
2.2.2. Inovacione veze	Rezultat/rang	27,1/ 114									Indeks globalne konkurentnosti (5.2)	Ministarstvo nadležno za nauku i tehnološki razvoj
PRIORITET 3: Unapređenje poslovnog okruženja putem politika zasnovanih na dokazima i pojednostavljenja propisa
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1. Tržišna efikasnost robe	Rezultat/rang	3,6 od 7/ 136 od 144									Indeks globalne konkurentnosti (6)	Ministarstvo nadležno za privredu
3.2. Opterećenje propisima Vlade	Rezultat/rang	2,4 od 7/ 136 od 144									Indeks globalne konkurentnosti (1.09)	Ministarstvo nadležno za privredu
3.3. Lakoća poslovanja	Rang	86 od 185									Indeks Doing Business SB	Ministarstvo nadležno za privredu
MERA 3.1: Unapređenje strateških, regulatornih i institucionalnih okvira primenom pristupa zasnovanog na dokazima u pripremi javnih politika i pojednostavljenje administracije i propisa
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1. Delotvornost strategije za borbu protiv monopola	Rezultat/rang	2,8 od 7 /142 od 144									Indeks globalne konkurentnosti (6.03)	Ministarstvo nadležno za privredu
3.1.2 Broj postupaka neophodnih za pokretanje preduzeća	Rezultat/rang	7 od 17/ 74 od 141									Indeks globalne konkurentnosti (6.06)	Ministarstvo nadležno za privredu
3.1.3 Transparentnost donošenja javnih politika Vlade	Rezultat/rang										Indeks globalne konkurentnosti (1.12)	Ministarstvo nadležno za privredu
MERA 3.2: Unapređenje administrativnih kapaciteta uz odgovarajuću procenu neophodnih kadrovskih i drugih resursa, znanja i veština u upravi i pravosuđu
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.2.1. Favorizovanje u odlukama državnih službenika	Rezultat/rang	2,3 od 7/132 od 144	127	122	117	112	107	102	97	92	Indeks globalne konkurentnosti (1.07)	Ministarstvo nadležno za privredu
3.2.2 Napredak u oceni kapaciteta Republike Srbije da preuzme obaveze članstva u EU u 6 relevantnih poglavlja	„Određeni napredak“ u 6 poglavlja (6 od 6)	5/6	6/6	6/6	6/6	6/6	6/6	6/6	6/6	6/6	Izveštaj EK o napretku	KEI
MERA 3.3: Unapređenje okvirnih uslova i kapaciteta preduzeća za poštovanje zakonodavstva usklađenog sa EU
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.3.1. Pružanje usluga Vlade radi unapređenja poslovnog učinka	Rezultat/rang	2.8 od 7/ 126 od 139+									Indeks globalne konkurentnosti (1.13)	Ministarstvo nadležno za privredu
3.3.2. Kršenja zakonodavstva u oblasti konkurencije od strane preduzeća	Broj										Godišnji izveštaj KZK	Ministarstvo nadležno za trgovinu
3.3.3 Prekršajni postupci u oblasti zaštite potrošača koje je pokrenula tržišna inspekcija	Broj		9.835	9.000	8.900	8.500	8.000	7.500	6.500	6.000	Izveštaj tržišne inspekcije	Ministarstvo nadležno za trgovinu
 
B4.8. Delotvornost, efikasnost i održivost pomoći
Prema bazi podataka ISDACON, sektor konkurentnosti nalazi se među najvećim primaocima pomoći međunarodne donatorske zajednice tokom perioda 2007-2012. godine, uz procenu ukupne realizacije u iznosu od 993,46 miliona evra.
U okviru sedam godišnjih programa za period 2007-2013. godine, iz IPA komponente I finansirani su projekti u sektoru konkurentnosti u vrednosti oko 120,83 miliona evra, usmereni na delotvoran rad tržišta: jačanje sistema nadzora tržišta za neprehrambene i prehrambene proizvode putem transpozicije direktiva EU, uspostavljanja odgovarajućeg sistema upravljanja, usklađivanja smernica za inspektore i vođenja obuke, kao i podizanja stepena svesti javnosti; unapređenje zaštite potrošača u Republici Srbiji uz pomoć izrade zakona, pospešivanja institucionalne saradnje, razvoja informacionih sistema za donosioce javnih politika i sprovođenja informativne kampanje o pravima potrošača; podrška u primeni prava intelektualne svojine. Pomoć u okviru IPA takođe doprinosi kvalitetu, izboru i dostupnosti usluga za podršku poslovanju, podržava razvoj klastera, razvoj lanca nabavke, promovisanje izvoza i inovacija u okviru MSP i transfera tehnologije putem unapređenog institucionalnog okvira, unapređuje infrastrukturu za podršku poslovanju, jača strukture za ocenu usaglašenosti i razvoj instrumenata za finansiranje inovacija MSP, i obezbeđuje podršku aktivnostima kojima se vezuje turistički potencijal za ekonomski razvoj i povećava atraktivnost Dunavskog regiona u Republici Srbiji. Podrška u okviru IPA 2013 za cilj ima jačanje uloge javnog sektora u stvaranju preduslova za modernizaciju i rast privrede Republike Srbije usmeravanjem na poslovno okruženje, konkurentnost preduzeća i kapacitete za istraživanje, razvoj i inovacije, kao i saradnju. Podrška u okviru IPA 2013 naročito će se usmeriti na jačanje poslovnog okruženja i obezbeđivanje infrastrukture za ocenjivanje usaglašenosti proizvoda sa propisanim zahtevima, stvarnje strateškog okvira za istraživanje, razvoj i inovacije, i promovisanje saradnje između istraživačkih institucija i privatnog sektora. Višekorisnički IPA programi sprovedeni tokom perioda 2007-2013. godine bili su usmereni na jačanje inovativnih kapaciteta Zapadnog Balkana putem podsticaja za istraživanje i razvoj korišćenjem regionalnih potencijala. Podstaknuta je saradnja i postepena liberalizacija trgovine uslugama i izvršen je doprinos sprovođenju Akt o malom biznisu za Evropu, naročito putem unapređenja opšteg strateškog pristupa preduzetništvu. Osim toga, višekorisnička IPA pospešila je usklađivanje zakonodavnog okvira i mehanizama za primenu propisa u oblasti slobodnog kretanja robe kako bi se unapredila trgovina u okviru regiona i između regiona i EU. Napokon, podrška višekorisničke IPA u okviru Investicionog okvira za Zapadni Balkan doprinela je pripremi i sprovođenju prioritetnih projekata za ulaganja u infrastrukturu i obezbedila neophodna sredstva ekonomskim akterima, odnosno finansijskim institucijama i preduzećima kako bi im se omogućilo da ponude konkurentne proizvode i usluge i suoče se sa izazovima nakon ekonomske krize.
U pogledu ostalih donatora, podsticaj rastu na nacionalnom nivou povećanjem konkurentnosti MSP, jačanjem poslovnog okruženja, podrškom za preduzeća da dostignu međunarodne standarde i obezbede potrebne sertifikate, podrškom za prodaju i marketing (sajmovi i istraživanja tržišta), stvaranjem privrednih grupa i udruženja, podsticanjem poslovnih klastera, uspostavljanjem korporativnih mreža javnih i privatnih aktera i podsticanjem razvoja e-uprave putem standardizacije internet strana, pružili su donatori kao što su Nemačka, Austrija, Danska, Italija, Slovačka, Švajcarska, Sjedinjene Američke Države i Svetska banka.
Sektor konkurentnosti zahtevaće dodatnu podršku kako iz sredstava državnog budžeta, tako i međunarodnih sredstava. Širok spektar aktivnosti predviđenih za sprovođenje zahtevaju trajno finansiranje.
Skorašnjim SIDA izveštajem o „Oceni delotvornosti i efikasnosti razvojne pomoći Republici Srbiji“  utvrđeno je da je relevantnost pomoći izuzetno visoka i u skladu sa nacionalnim strategijama i ciljevima donatora. Uprkos tome, jedno od glavnih ograničenja jeste nedostatak jasne i usklađene razvojne vizije Vlade Republike Srbije o željenim ishodima u sektoru konkurentnosti. Delotvornost je bila visoka, proizvodeći brojne rezultate koji su doprineli usmerenim ciljevima u sektoru konkurentnosti. Intervencije su doprinele kapacitetima Vlade da unapredi okruženje za poslovanje, osim u oblastima koje su u vezi sa sprovođenjem novog zakonodavstva/javnih politika i održivosti ostvarenih rezultata. U okviru SIDA izveštaja naglašen je visok stepen efikasnosti u sprovođenju projekata u ovom sektoru. Međutim, na efikasnost su uticali brojni činioci, od nedostatka dosledne razvojne agende (nedostatak kontinuiteta), preko poteškoća u međuresornoj koordinaciji i saradnji, do slabih kapaciteta javne uprave da brzo reaguje na zahteve u okviru projektnog ciklusa. Dok je uticaj pomoći ocenjen kao slab delimično zbog ekonomske krize, zabeleženi su pojedini pozitivni primeri, kao što je uklanjanje prepreka za poslovanje ili neposredna podrška privatnom sektoru. Održivost razvojne pomoći ocenjena je na srednjem nivou, i izuzetno zavisi od kapaciteta Vlade da uključi ostvarene rezultate u strateške intervencije, ili od političke volje da se pruži podrška institucijama i službama razvijenim korišćenjem pomoći.
U skladu sa preporukama iz SIDA izveštaja, postoji potreba za opštim konsenzusom o dugoročnim, sektorskim razvojnim prioritetima. Pored toga, postoji potreba za unapređenjem strateškog okvira za podršku poslovnim klasterima, poslovnim inkubatorima, industrijskim, naučnim i tehnološkim parkovima, regionalnom razvoju, e-trgovini i širokopojasnoj infrastrukturi. Vlada bi trebalo da kombinuje promenu javnih politika sa neposrednom finansijskom i nefinansijskom pomoći preduzećima, naročito u strateškim sektorima (poljoprivreda) ili u geografskim oblastima od posebnog interesa (kao što su ugrožene oblasti sa visokom stopom nezaposlenosti).
Razvojna pomoć trebalo bi dalje da se usmeri na: razvoj kvaliteta poslovnih savetodavnih usluga licima u privatnom sektoru; promovisanje izvoza i prodor na tržište; SDI i unutrašnja ulaganja; razvoj poslovne infrastrukture; transfer tehnologije i povećanje produktivnosti i inovacija. Međutim, buduća podrška mora da se usmeri na tržište, i da bude utemeljena na jasnim dokazima. Razvojna pomoć takođe bi trebalo da podrži inicijative Vlade za razvoj ekonomije zasnovane na znanju koju pokreću inovacije (transfer tehnologije, jačanje veza između istraživanja i privatnog sektora) kako bi se iskoristile utvrđene nove prilike na tržištu. Aktivnosti za rešavanje prepreka u izgradnji širokopojasne infrastrukture u čitavoj zemlji od ključnog su značaja u tom pogledu. Stvaranje klime pogodne za poslovanje trebalo bi da ostane apsolutni prioritet za buduću razvojnu pomoć. Prioriteti za podršku trebalo bi da su osiguranje ravnopravne konkurencije, stvaranje predvidivog i transparentnog pravnog sistema,  borba protiv korupcije (naročito uticaja na strane investitore) i reforma javne uprave. Rešavanje ovih pitanja zahteva koordinaciju sa reformskim aktivnostima u drugim sektorima, prvenstveno sa reformom javne uprave i vladavinom prava.
Osim toga, Delegacija EU je u ovom sektoru pokrenula trajni proces ocenjivanja. Priprema Izveštaja o Tehničkoj pomoći za ocenu sektora konkurentnosti sprovedenoj i finansiranoj putem IPA programa i drugih donatora u Republici Srbiji trenutno je u toku.
Posebnu pažnju zahteva teritorijalni razvoj sa opštim ciljem smanjenja velikih regionalnih razlika u Republici Srbiji. Ove inicijative trebalo bi da imaju snažno ekonomsko i tržišno opravdanje kako bi se osigurala održivost.
Razvojna pomoć trebalo bi dalje da jača kapacitete Vlade za nadzor tržišta, bezbednost proizvoda i zaštitu potrošača. Potrebno je nastaviti izgradnju laboratorija za kontrolu kvaliteta i promovisanje strateškog okvira i ljudskih kapaciteta u okviru inspektorata, ali sa većim usmerenjem na sprovođenje i ocenu podataka kako bi se obezbedile informacije za buduće standarde i javne politike.
 

B5 SEKTOR ENERGETIKE
B5.1. Obuhvat i kontekst sektora 
Sektor energetike obuhvata električnu i toplotnu energiju, ugalj, naftu, gas,  obnovljive izvore energije.
Uzimajući u obzir svojstvene eksternalije u sektoru energetike u pogledu životne sredine, izuzetno je važno prioritete zaštite životne sredine usmeravati kroz instrumente javnih politika sektora energetike i rada preduzeća koja posluju u ovom sektoru.
Proizvodnja primarne energije obuhvata eksploataciju, odnosno korišćenje domaćih resursa uglja, sirove nafte, prirodnog gasa i obnovljivih izvora energije (hidropotencijal, geotermalna energija, i biomasa). U Srbiji je u 2011. godini proizvedeno 11,163 Mtoe primarne energije. Ovom proizvodnjom zadovoljeno je gotovo 70% od ukupnih potreba za primarnom energijom. Struktura domaće proizvodnje primarne energije je sledeća:  proizvodnja uglja iznosi 7,823  od ukupne domaće proizvodnje primarne energije, a ostali deo se odnosi na proizvodnju sirove nafte, hidropotencijal, proizvodnju nafte, ogrevno drvo i prirodni gas. Ukupna potrošnja primarne energije u 2011. godini iznosila je 16.192 Mtoe. Uvozna zavisnost Srbije u 2011. godini iznosila je 30,28%. Tokom 2011. najviše se uvezlo sirove nafte i naftnih derivata 52%, prirodnog gasa 24%, uglja 14% itd. Proizvodnja i korišćenje električne energije na godišnjem nivou okvirno su uravnoteženi. Elektroenergetski sistem Republike Srbije relativno je dobro uvezan sa susednim zemljama;  međutim, potrebna je bolja integracija kako bi se pospešilo nesmetano funkcionisanje regionalnog i evropskog tržišta električne energije. 

Energiju u Republici Srbiji uglavnom troše domaćinstva,  dok se manje energije troši u aktivnostima koje doprinose stvaranju BDP i zapošljavanju. Ukupna krajnja potrošnja energije za energetske potrebe  u Republici Srbiji 2011. godine iznosila je 9.252 miliona tona ekvivalenta nafte (million tons of oil equivalent - mtoe). “Sektor domaćinstva ima udeo od 35% u potrošnji finalne energije, industrija 29,3%, saobraćaj 21,4% a ostala potrošnja se ostvaruje u javnim i komunalnim delatnostima, poljoprivredi i potrošnji energije u neenergetske svrhe.” 

Derivati nafte najveći su izvor energije u strukturi krajnje energetske potrošnje (predstavljaju 30% ukupne krajnje potrošnje energije), nakon čega sledi električna energija (27%) i drvno gorivo (12%).  Zgrade su najveći potrošač energije u Republici Srbiji, uz privatna vozila, pri čemu su godište i energetska efikasnost zgrada i vozila nepovoljni. Sistemi za grejanje domaćinstava korišćenjem drvnih goriva (što je tehnologija za grejanje koju koristi najveći broj domaćinstava) izuzetno su neefikasni, čime se stvara izuzetna potražnja za drvnim gorivom i podiže cena drvne mase, uz velik pritisak na industriju prerade drveta. U isto vreme, ova neefikasnost znači da se domaćinstva dopunski greju električnom energijom. , i smanjuje sigurnost snabdevanjaPreko 50% električne energije iskoriste domaćinstva.  Skoro sva topla voda u domaćinstvima proizvodi se korišćenjem električne energije. Prosečno domaćinstvo u Republici Srbiji iskoristi preko 4.700 kWh električne energije godišnje, što je među najvišim prosečnim potrošnjama električne energije po domaćinstvu u Evropi.   Stambenu energetsku efikasnost potrebno je rešiti u ranim fazama modernizacije sektora kako bi se ispunili  sektorski ciljeviDistribucija i potrošnja toplotne energije u sistemima za daljinsko grejanje takođe može da se opiše kao neefikasna. Dugovanja potrošača preduzećima koja obezbeđuju električnu i toplotnu energiju izuzetno su visoka, a takav je i dug toplana dostavljačima goriva i skoro je jednakgodišnjim prihodima svih preduzeća. Vlada Republike Srbije izdala je Uredbu o energetski zaštićenom kupcu tokom 2013. godine, koja označava početak borbe protiv energetskog siromaštva u zemlji.

Tokom 2011. godine udeo obnovljivih izvora u ukupnoj potrošnji energije iznosio je 17,5%, sa glavnim izvorima iz drvne građe (oko 10%), i nešto više od 7% električne energije proizvedene u hidroelektranama. Ciljna vrednost nacionalnog udela obnovljivih izvora u ukupnoj energetskoj potrošnji  za 2020. godinu iznosi 27%. Cilj je povećanje korišćenja obnovljivih izvora energije za 6% u poređenju sa udelom obnovljivih izvora 2009. godine, koja je odabrana kao polazna godina. Razvoj strateškog okvira za sektor energetike odražava utvrđene potrebe povećanja energetske efikasnosti i korišćenja obnovljivih izvora energije. Nacionalni akcioni plan za obnovljive izvore energije usvojila je Vlada Republike Srbije u junu 2013. godine, Tokom 2013. godine, Vlada Republike Srbije je usvojila Prvi nacionalni akcioni plan za energetsku efikasnost za period 2010 – 2012. godine (1. APEE). Akcioni plan je uspostavio indikativne ciljeve za ovaj period u vrednosti od 1,5% potrošnje finalne energije računato u odnosu na baznu 2008. godinu (0,1254Mtoe) tj. cilj od najmanje 9% uštede u potrošnji finalne energije u periodu 9. godine primene (do 2018. godine). Kratkoročni cilj od 1,5% treba da bude postignut kroz implementaciju mera za unapređenje energetske efikasnosti u sektorima domaćinstva i javni i komercijalni (0,0235Mtoe), industriji (0,0566Mtoe) i saobraćaju (0,0453Mtoe). Drugi nacionalni akcioni plan za energetsku efikasnost za period 2013 – 2015. godine (APEE) je pripremljen i treba da bude usvojen u trećem kvartalu 2013. godine. Drugi APEE zadaje indikativne ciljeve za period 2013. – 2015. godina, izvršena je redistribucija ciljeva po sektorima potrošnje i mera za unapređenje energetske efikasnosti po sektorima potrošnje. Zakon o efikasnom korišćenju energije usvojen u martu 2013. godine, uveo je instrumente koji treba da dovedu do energetskih ušteda u skladu sa APEE, i do ispunjenja obaveza prema Energetskoj zajednici u smislu implementacije relevantnih direktiva. Zakon je definisao: obavezu uspostavljanja Sistema energetskog menadžmenta, osnivanje Fonda za energetsku efikasnost, energetske preglede, energetsko označavanje, zahteve za ekodizajn, kriterijume energetske efikasnosti u javnim nabavkama, energetske usluge i ESKO, zahteve u proizvodnji, prenosu i distribuciji energije, kao i u saobraćaju. 
Stepen korišćenja ugljena i energetski intenzitet privrede Republike Srbije iznad su evropskog proseka i očekuje se da će se nova Energetska strategija koja će pokrivati period od najmanje 15 godina  ozbiljno baviti ovim pitanjima.
Energija se krajnjim korisnicima dostavlja putem sistema za prenos/saobraćaji distributivnim mrežama. Gubici u distribuciji dostigli su 13,6%, a u prenosu električne energije 3,14% tokom 2011. godine,  dok su gubici u transportu i distribuciji prirodnog gasa iznosili 23 miliona Stm3,  što predstavlja 1% bruto unutrašnje potrošnje. 
Važno je napomenuti da će usklađivanje nacionalnog zakonodavstva sa pravnim tekovinama i standardima EU u sektoru energetike zahtevati značajne napore na svim nivoima uprave i zahtevati ogromna kapitalna ulaganja. Međutim, koristi koje će se steći tim putem ocenjene su kao mnogo veće od potrebnih ulaganja.  Ministarstvo nadležno za energetiku pojačalo je pripreme zakonskih i strateških dokumenata tokom perioda 2012-2013. godine kako bi se stvorio strateški okvir za ubrzavanje modernizacije sektora. Postoji potreba i za izgradnjom kapaciteta stručnih organizacija (i zainteresovane javnosti) za učešće u procesu pripreme javnih politika, sprovođenja i praćenja, kako bi se obezbedila stručna podrška naporima u donošenju javnih politika i upravljanju, i time doprinelo modernizaciji sektora. Ministarstvo je pripremilo dugačak spisak od 46 prioritetnih projekata za ovaj sektor  koji sadrže projekte u različitim fazama razvoja, grupisane u tri klastera (strateški, nacionalni i lokalni), i kojima je ukupno potrebno više od 12 milijardi evra sredstava, od čega projekti za proizvodnju električne energije dostižu skoro 11 milijardi evra (92%). 
Neophodna su značajna finansijska sredstva u cilju sprovođenja mera zaštite životne sredine u postrojenjima energetskog sektora Srbije, kako bi se njihov rad usaglasio sa odgovarajućom nacionalnom i EU regulativom u oblasti zaštite životne sredine. Kolika su ta sredstva definisano je i kroz dokument Energetske zajednice pod nazivom Studija o potrebi modernizaciji velikih ložišta i u kojem se navodi da ta sredstva u smislu usklađivanja sa graničnim vrednostima prema Direktivi o velikim ložištima 2001/80/EC iznose oko 650 miliona evra, a sa graničnim vrednostima prema Direktivi o industrijskim emisijama 2010/75/EC iznose oko 700 miliona evra.
Potrebno je dalje usklađivanje zakonodavstva i standarda kako bi se pospešila ulaganja u ove ili druge moguće projekte, s obzirom da bi energetsko tržište Republike Srbije trebalo da se sve više integriše u evropska energetska tržišta. Prema Izveštaju EK o napretku za 2012. godinu, potrebni su dalji napori radi postizanja stvarnog otvaranja tržišta, razdvajanje upravljanja infrastrukturom od pružanja usluga (unbundling)  i tarifa koje odražavaju troškove. Biće potrebne institucionalne i strukturne promene energetskih preduzeća, naročito EPS-a i Srbijagasa, kako bi se osiguralo da su ulaganja u energetske aktivnosti u skladu sa standardima EU za energetiku, životnu sredinu i konkurenciju, i da uzimaju u obzir relevantne socijalne aspekte.
B5.2. Strateški okvir
Prioriteti su definisani kako sledi:
(i)	Trajna tehnološka modernizacija postojećih energetskih postrojenja/sistema/izvora u podsektorima nafte, prirodnog gasa i uglja; sa površinskom i podzemnom  eksploatacijom u okviru elektroenergetskog sektora; modernizacijom termoenergetskih postrojenja, hidroenergetskih postrojenja, i kombinovanih postrojenja za električnu i toplotnu energiju i sistema za prenos i distribuciju.
(ii)	Racionalno korišćenje kvalitetnih izvora energije i unapređenje energetske efikasnosti u proizvodnji, distribuciji i krajnjoj potrošnji energije.
(iii)	Korišćenje obnovljivih izvora energije i novih i efikasnijih energetskih tehnologija i uređaja/opreme koji štite životnu sredinu.
(iv)	Vanredna/hitna ulaganja u nove izvore energije sa tehnologijama na gas (kombinovana gasno-parna termoenergetska postrojenja).
(v)	Izgradnja novih energetskih postrojenja i izvora električne i toplotne energije u okviru sektora energetike u Republici Srbiji, uz kapitalno intenzivnu energetsku infrastrukturu u okvirima regionalnih i pan-evropskih sistema infrastrukture povezanih sa sistemima Republike Srbije.

Važno je pomenuti da je pripremljen nacrt nove Strategije razvoja energetike Republike Srbije do 2025. godine sa projekcijama do 2030. godine a čije se usvajanje od starne vlade očekuje do kraja 2013 odnosno od starne Skupštine početkom 2014. godine. Nova Strategija energetike definiše tri osnovna prioriteta daljeg razvoja srpskog energetskog sektora: razvoj domaćeg i regionalnog tržišta, obezbeđenje energetske bezbednosti i održivi razvoj. Dokument je u potpunosti usklađen sa svim obavezama koje proizilaze iz Ugovora o Energetskoj Zajednici.

Uzimajući u obzir nacionalni strateški okvir, SWOT analizu i činjenicu da je postojeći nacionalni okvir osnovan  pre potpisivanja Ugovora o osnivanju Energetske zajednice, utvrđeni su sledeći prioriteti za NAD.
NAD prioritet 1: „Unapređenje institucionalnog, zakonodavnog i okvira javnih politika kako bi se osigurao održivi razvoj u energetskom sektoru“ utvrđen je kao prioritet s obzirom da nedostaci u ovim okvirima stvaraju prepreke za ostvarivanje nacionalnih prioriteta (i)-(v) utvrđenih u nacionalnom strateškom dokumentu.
NAD prioritet 2: „Obezbediti pouzdan, kvalitetan i efikasan lanac snabdevanja energijom“ ukazuje da su tehnološko unapređenje, efikasnije korišćenje energije i korišćenje obnovljivih izvora energije potrebni kako bi se ostvarili prioriteti (i), (ii), (iii), nacionalne energetske strategije. 
NAD prioritet 3: „
Ublažiti negativan uticaj energetskog sektora na životnu smanjenjem zagađenja, remedijacijom zemljišta i pripremnim aktivnostima usmerenim na pospešivanje buduće održive proizvodnje energije“ usmerava se ka rešavanju problema zaštite životne sredine u sektoru energetike i na korišćenje odgovarajućih tehnika upravljanja kojima se sprečava pojava daljeg narušavanja životne sredine kako bi se doprinelo nacionalnim prioritetima (ii), (iii), i (v).
Prilikom razvoja NAD mera za sprovođenje prioriteta, u obzir su uzeti sledeći ciljevi utvrđeni nacionalnim dokumentima za period 2014-2020. godine:
•	Nacionalni indikativni cilj uštede energije od najmanje 9% krajnje potrošnje energije za period od 2010. do 2018. godine (1% godišnje, u proseku), što znači da bi zemlja trebalo da osigura uštedu energije od 0,752 Mtoe
•	Udeo obnovljivih izvora energije u elektroenergetskom sektoru dostići će 37%, u sektorima grejanja i hlađenja 30%, a u sektoru saobraćaja 10% do  2020. godine. Svi ovi pojedinačni ciljevi omogućiće ostvarivanje zajedničkog cilja od 27% ukupne potrošnje finalne energije (GFEC).
Regionalne i transnacionalne strategije
Energetska strategija Energetske zajednice uz strateški dokument koji prate Projekti od interesa za Energetsku zajednicu i odgovarajuće strateške mere. Glavni ciljevi jesu stvaranje konkurentnog integrisanog regionalnog energetskog tržišta, privlačenje investicija u energetskom sektoru i obezbeđivanje sigurnog i održivog snabdevanja energijom za korisnike.
Strategija EU za Dunavski region za cilj ima podsticanje razvoja Dunavskog regiona i predložila ju je Evropska komisija 8. decembra 2010. godine. Države članice podržale su Strategiju EU za Dunavski region na Savetu opštih poslova 2011. godine. Strategijom se navodi četiri glavna stuba, od čega stub I: Spajanje Dunavskog regiona, i konkretnije prioritetna oblast (2): Podsticanje održivih izvora energije, bavi se energetskim sektorom. Vlada Republike Srbije usvojila je 2010. godine  odluku kojom su definisani njeni stubovi prioriteta za Dunavski region u Srbiji sa ciljem boljeg iskorišćavanja potencijala Dunava kao resursa od značaja za održivi razvoj u Republici Srbiji, između ostalog putem razvoja sistema za transport i energetiku, kao i informacionih i komunikacionih tehnologija (IKT) duž Dunava.
Dokumenta EU i međunarodni sporazumi u vezi sa sektorom
Zakonom o ratifikaciji Ugovora o osnivanju Energetske zajednice  ratifikovan je ovaj Ugovor i integrisani su važni delovi pravnih tekovina EU u oblasti energetike, životne sredine i konkurencije u nacionalno zakonodavstvo Republike Srbije. Ugovorom je pored ostalog utvrđena i obaveza primene Direktive o velikim ložištima 2001/80/EC do kraja 2017. godine. Sporazumom o stabilizaciji i pridruživanju utvrđeni su sledeći smerovi za saradnju: planiranje energetskih strategija, modernizacija infrastrukture, unapređenje i diversifikacija snabdevanja i unapređenje pristupa energetskom tržištu, pospešivanje tranzita, prenosa i distribucije, kao i unapređenje energetskih interkonekcija od regionalne važnosti sa susednim zemljama; promovisanje energetskih ušteda, energetske efikasnosti, obnovljivih izvora energije uzimajući u obzir uticaj proizvodnje i potrošnje energije na životnu sredinu; formulisanje okvirnih uslova za restrukturiranje energetskih preduzeća i saradnja između preduzeća u ovom sektoru. Evropsko partnerstvo sa Republikom Srbijom od 18. februara 2008. godine (2008/213/EZ) (pod: Sektorske politike – Energetika) navodi niz prioriteta, uključujući: obaveze u skladu sa Ugovorom o osnivanju Energetske zajednice.
Ostali međunarodni sporazumi
•	Zakon o potvrđivanju Sporazuma između Savezne Vlade Savezne Republike Jugoslavije i Vlade Ruske Federacije o saradnji na izgradnji gasovoda na teritoriji Savezne Republike Jugoslavije. 
•	Zakon o potvrđivanju Sporazuma između Savezne Vlade Savezne Republike Jugoslavije i Vlade Ruske Federacije o saradnji u sektorima nafte i prirodnog gasa 
•	Sporazum o ekonomskoj i tehničkoj saradnji u oblasti infrastrukture između Vlade Republike Srbije i Vlade Narodne Republike Kine 
•	Zakon o potvrđivanju Statuta Međunarodne agencije za obnovljivu energiju (International Renewable Energy Agency - IRENA) 
•	Zakon o potvrđivanju Sporazuma između Vlade Republike Srbije i Vlade Republike Italije o saradnji oblasti energetike 
•	Zakon o potvrđivanju Sporazuma između Vlade Republike Srbije i Vlade Ruske Federacije o isporukama prirodnog gasa iz Ruske Federacije u Republiku Srbiju. 
B5.3. Agenda EU
„Evropa koja efikasno koristi resurse“ jedna je od sedam ključnih inicijativa u okviru strategije Evropa 2020 koja za cilj ima obezbeđivanje pametnog, inkluzivnog i održivog rasta. Cilj je „da se pomogne razdvajanju ekonomskog rasta od korišćenja resursa“ putem podrške prelasku na ekonomiju sa niskim karbonskim otiskom, povećanjem primene obnovljivih izvora energije, smanjenjem emisija CO2 i promovisanjem energetske efikasnosti uz poglavlje 21 – Transevropske mreže (TEN-E energetske mreže) 
Poglavlje 15. Energetika
Smer javnih politika EU
Energetika 2020: Strategija za konkurentnu, održivu i sigurnu energiju je jedan od ključnih predloga nastalih na osnovu ove inicijative usmeren na pospešivanje smanjenja emisija gasova staklene bašte za 20%   do 2020. godine, u poređenju sa nivoima iz 1990. godine, povećanja udela obnovljivih izvora u ukupnoj potrošnji energije na 20%; kao i ostvarivanju porasta energetske efikasnosti od 20%. Ostale ključne inicijative relevantne za sektor jesu Evropski plan za energetsku efikasnost 2020.
Najvažnije relevantne pravne tekovine EU
Unutrašnje energetsko tržište: Direktiva 2009/73/EZ za cilj ima uvođenje zajedničkih pravila za prenos, distribuciju, isporuku i skladištenje prirodnog gasa. Odnosi se prvenstveno na prirodni gas, tečni prirodni gas (TPG), biogas i gas iz biomase. Direktiva 2009/72/EZ usmerena je na uvođenje zajedničkih pravila za proizvodnju, prenos, distribuciju i isporuku električne energije. Takođe navodi obaveze univerzalnog servisa, prava potrošača i razjašnjava uslove za konkurenciju.  Uredba (EK) br. 715/2009 za cilj ima utvrđivanje pravila za mreže za prenos prirodnog gasa i objekata za skladištenje gasa i tečnog prirodnog gasa (TPG). Bavi se pristupom infrastrukturama, naročito putem utvrđivanja načina za određivanje tarifa (isključivo za pristup mrežama), usluga koje se nude, raspodele kapaciteta, transparentnosti i bilansiranja mreže. Uredba (EK) br. 714/2009 za cilj ima utvrđivanje pravila za prekograničnu razmenu električne energije sa ciljem unapređenja konkurencije i usklađivanje unutrašnjeg tržišta električne energije.
Energetska efikasnost:  U skladu sa Ugovorom o Energetskoj zajednici i relevantnim odlukama Ministarskog Saveta, Republika Srbija je obavezna da implementira sledeće direktive: Direktivu 2006/32/EC o energetskim uslugama i o efikasnosti kod krajnjih korisnika; Direktivu 2010/31/EU o energetskom performansama zgrada i Direktivu 2010/30/EU o uvođenju energetskog označavanja i standardnih informacija o proizvodu o potrošnji energije i drugih resursa kod proizvoda koji utiču na potrošnju energije i relevantne delegirane propise. Iako je u EU Direktiva 2006/32/EU zamenjena Direktivom 2012/27/EU o energetskoj efikasnosti, Republika Srbija kao ugovorna strana u Ugovoru o Energetskoj zajednici, još uvek primenjuje staru direktivu u periodu od sledećih 2 – 3 godine. (Odluka Ministarskog Saveta u vezi sa implementacijom Direktive 2012/27/EU se očekuje krajem 2014. Godine, ali će tranzicioni period trajati par godina). Direktive 2006/32/EC i 2012/27/EU ciljaju na uspostavljanje zajedničkog okvira mera za promociju energetske efikasnosti u EU, da bi se obezbedio cilj Unije od 20% povećanja energetske efikasnosti do 2020. godine, i stvorili uslovi za dalja unapređenja energetske efikasnosti posle te godine. Direktive uspostavljaju pravila koja treba da otklone barijere na energetskom tržištu i prevaziđu tržišne probleme koji se tiču efikasnosti u snabdevanju i krajnjem korišćenju energije, i obezbeđuju uspostavljanje nacionalnih  ciljeva energetske efikasnosti za 2020. godinu. Direktiva 2010/30/EU uspostavlja okvir za energetsko označavanje i informacije u vezi sa potrošnjom energije proizvoda koji utiču na potrošnju energije. Direktiva 2010/31/EU cilja na promociju energetskih performansa zgrada i delova zgrade. Direktiva 2006/32/EC predstavlja jednu od osnovnih direktiva u oblasti energetske efikasnosti, a njome se uspostavlja: obaveza ušteda energije od 9% u roku od 9 godina primene ove direktive za države članice EU; obaveza dostavljanja statističkih podataka o potrošnji energije od strane distributera energije, operatera distributivnog sistema i preduzeća za maloprodaju energije; uvođenje finansijskih instrumenata za unapređenje EE i izrada ESKO modela ugovora; uvođenje mernih uređaja i naplata prema stvarnoj potrošnji energije; obavezan sadržaj akcionih planova za energetsku efikasnost; proračun ušteda prema metodologijama “odozdo prema gore” i “odozgo prema dole” i spisak odgovarajućih mera energetske efikasnosti u stambenom sektoru, saobraćaju i industriji.
Obnovljivi izvori energije: Direktivom 2009/28/EZ uspostavlja se zajednički okvir za promovisanje energije dobijene iz obnovljivih izvora. Utvrđuju se obavezni nacionalni ciljevi za opšti udeo energije iz obnovljivih izvora u bruto krajnjoj potrošnji energije i udeo energije iz obnovljivih izvora u transportu. Utvrđuju se pravila u vezi sa statističkim transferima između država članica, zajedničkim projektima država članica i trećih zemalja, garancije porekla, administrativne procedure, informisanje i obuka, kao i pristup elektroenergetskoj mreži za energiju iz obnovljivih izvora. Uspostavljaju se kriterijumi održivosti za biogoriva i biotečnosti.
Sigurnost snabdevanja, spoljna dimenzija i proširenje: Direktivom 2005/89/EZ uspostavljaju se mere usmerene na očuvanje sigurnosti snabdevanja električnom energijom kako bi se osigurao ispravan rad unutrašnjeg tržišta EU za električnu energiju i odgovarajući stepen veza između država članica, odgovarajući nivo kapaciteta za generisanje i ravnoteža ponude i potražnje. Direktivom  2009/119/EC nameće se obaveza državama članicama da drže minimalne rezerve nafte i/ili derivata nafte u cilju osiguranja visokog nivoa sigurnosti snabdevanja naftom i derivatima nafte. Uredba (EU) br. 994/2010 za cilj ima očuvanje sigurnosti snabdevanja gasom kako sprečavanjem, tako i koordinisanim reagovanjem u slučaju narušavanja snabdevanja i osiguranjem odgovarajućeg i trajnog funkcionisanja unutrašnjeg tržišta gasa.
Industrijske emisije: Direktiva 2010/75/EU za cilj ima uspostavljanje opšteg okvira za kontrolu glavnih industrijskih aktivnosti dajući prioritet intervencijama na izvoru, osiguravajući smotreno upravljanje prirodnim resursima kako bi se sprečilo, ublažilo i u najvećoj mogućoj meri uklonilo zagađenje nastalo industrijskim aktivnostima u skladu sa principom „zagađivač plaća“ i principom sprečavanja zagađenja.
Reforma i razvoj energetskog sektora u Republici Srbiji zavise od pridruživanja Republike Srbije EU i od međunarodne razvojne pomoći. Najvažniji dokument koji rukovodi procesom usklađivanja zakonskih odredbi sa pravnim tekovinama EU jeste Nacionalni program za usvajanje pravnih tekovina EU (NPAA) usvojen u martu 2013. godine.
Energetskom tržištu u Republici Srbiji predstoji potpuna integracija u jedinstveno pan-evropsko energetsko tržište, pri čemu će institucionalni i regulatorni okvir Republike Srbije biti u potpunosti usklađen kako bi se omogućila ulaganja, ekonomski razvoj, sigurnost snabdevanja energijom i društvena stabilnost. Dok je ovaj proces deo opšteg procesa pridruživanja, dodatno je pojačan učešćem u Ugovoru o osnivanju Energetske zajednice. Neophodni su ogromni napori u pogledu zakonodavnog rada, administrativnih kapaciteta i resursa, ali i političke i društvene percepcije radi uspešnog ostvarenja ciljeva u ovom sektoru u procesu pridruživanja.
Poglavlje 21. Trans-evropske mreže (TEN-E energetske mreže) 
Smer javnih politika EU
Prioriteti za energetsku infrastrukturu za 2020. godinu i dalje – Nacrt za integrisanu evropsku energetsku mrežu jedan je od osnovnih predloga u sklopu ključne inicijative „Evropa koja efikasno koristi resurse“. Ovim saopštenjem utvrđuje se plan za viziju resursa potrebnih EU da bi njene energetske mreže bile efikasne. Izlaže se nov metod strateškog planiranja radi mapiranja neophodne infrastrukture i kvalifikovali elementi od interesa za Evropu po osnovu jasne i transparentne metodologije i obezbedili alati za osiguravanje njihovog pravovremenog sprovođenja, uključujući načine za ubrzanje procesa odobravanja, raspodele troškova i ciljanog finansiranja radi iskorišćenja privatnih ulaganja.
Najvažnije relevantne pravne tekovine EU
Uredbom (EU) br. 347/2013 Evropskog parlamenta i Saveta od 17. aprila 2013. godine o smernicama za trans-evropsku energetsku infrastrukturu kojom se ukida Odluka br. 1364/2006/ES i menjaju i dopunjuju Uredbe (EK) br. 713/2009, (EK) br. 714/2009 i (EK) br. 715/2009 utvrđuju se smernice za pravovremen razvoj i interoperabilnost prioritetnih koridora i područja trans-evropske energetske infrastrukture u skladu sa prilogom I („prioritetni koridori i područja za energetsku infrastrukturu“). Cilj je da se ovo ostvari putem: rešavanja načina za utvrđivanje projekata od zajedničkog interesa, pospešivanjem pravovremenog sprovođenja ovih projekata, pružanjem pravila i smernica za prekograničnu raspodelu troškova i podsticaja u vezi sa rizicima, kao i utvrđivanje uslova za prihvatljive projekte za finansijsku pomoć EU.
Poglavlje 27. Životna sredina
Pravne tekovine EU u oblasti životne sredine predstavljaju veliki deo pravnih tekovina koje su već ušle u nacionalno zakonodavstvo putem okvira Ugovora o osnivanju Energetske zajednice. Pravne tekovine koje pokrivaju industrijske emisije, vazduh, vodu, klimatske promene i otpad najrelevantnije su za energetski sektor.
NPAA za period 2013-2016. godine definiše sledeće prioritete u narednom periodu: energetsko tržište i osiguranje snabdevanja energijom, energetsku efikasnost i obnovljive izvore energije.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
U pogledu poglavlja 22 Regionalna politika i koordinacija strukturnih instrumenata, Vlada Republike Srbije i Evropska komisija potpisale su 29. novembra 2007. godine Okvirni sporazum koji je 26. decembra 2007. godine ratifikovala Narodna skupština Republike Srbije, usvajanjem Zakona o potvrđivanju Okvirnog sporazuma  između Vlade Republike Srbije i Komisije Evropskih zajednica o pravilima za saradnju koja se odnose na finansijsku pomoć Evropske zajednice Republici Srbiji u okviru sprovođenja pomoći prema pravilima Instrumenta za pretpristupnu pomoć (IPA). Vlada Republike Srbije usvojila je Uredbu o decentralizovanom sistemu upravljanja  sredstvima razvojne pomoći Evropske unije u okviru IPA.
Pet komponenti postojeće regulative za ciklus 2007-2013. godine se za period 2014-2020. godine menjaju u strateške oblasti: (a) proces tranzicije ka članstvu u Zajednici i izgradnja kapaciteta; (b) regionalni razvoj; (v) zapošljavanje, socijalne politike i razvoj ljudskih resursa; (g) poljoprivreda i ruralni razvoj i (d) regionalna i teritorijalna saradnja. Glavni princip za IPA II biće sektorski pristup. 
B5.4. Opšti ciljevi i prioriteti u sektoru (2014-2020. godine) 
Uz analizu situacije predstavljenu u prethodnim odeljcima preduzeta je SWOT analiza energetskog sektora kako bi se utvrdili dugoročni ciljevi i srednjoročni strateški prioriteti, uz realistične i ciljane mere.
Prednosti	Nedostaci
•	Formalno poštovanje pravnih tekovina EU u delu zakonodavstva u oblasti energetike.
•	Relativno dobro povezan sistem prenosa električne energije sa susednim zemljama.
•	Pouzdani, istorijski izgrađeni tehnički kapaciteti sektora energetike.
•	Značajan potencijal za obnovljivu energiju uz mogućnost rasta.	•	Slab institucionalni okvir za sprovođenje javnih politika i strateško planiranje u sektoru energetike.
•	Status javnog preduzeća za električnu energiju sprečava komercijalnu delatnost .
•	Slaba disciplina plaćanja koja dovodi do akumuliranih dugovanja javnim preduzećima i snabdevačima izvora energije.
•	Niska energetska efikasnost u najvećem broju oblasti (proizvodnja i distribucija električne energije, daljinsko grejanje, postojeće zgrade, industrija, saobraćaj).
•	U čitavom stanovništvu postoji energetsko siromaštvo. 
•	Subvencije za fosilna goriva stvaraju prepreke za ulazak novih tehnologija.
•	Visok energetski i karbonski intenzitet privrede.
•	Slabo učešće javnosti u donošenju javnih politika u oblasti energetike.
•	Slabi kapaciteti za sprovođenje i praćenje javnih politika.
•	Nema izlaza na more, sa ograničenim opcijama zasnabdevanje  naftom  i gasom.
Prilike	Pretnje
•	Pridruživanje EU može da obezbedi značajne inovacije u institucionalnim, strateškim (na nivou politika), pravnim i tehnološkim aspektima otvarajući mogućnost komercijalnih ulaganja u energetski sektor.
•	Rastuća svest o energetskoj efikasnosti i korišćenju obnovljivih izvora energije na opštinskom nivou može da pokrene razvoj i sprovođenje boljih javnih politika u oblasti energetike.
•	Unapređeno učešće javnosti može da unapredi kvalitet javnih politika.
•	Veliki prostor za unapređenje energetske efikasnosti u svim sektorima.
•	Tehnološki transfer u ključnim oblastima može da proizvede velike ekonomske koristi (efikasno iskorišćenje lanca vrednosti biomase za grejanje, novih tehnologija daljinskog grejanja, kombinovanog grejanja i električne energije i solarnih fotonaponskih elemenata).
•	Potencijalni doprinos mera energetske efikasnosti i korišćenja obnovljivih izvora energije radi makroekonomskih unapređenja (kao što su trgovinski bilans, devizne rezerve).	•	Smanjena dostupnost energije za domaćinstva i privredu.
•	Potreba za velikim ulaganjima u energetsku efikasnost i ublažavanje zagađenja zbog generisanja električne energije nema odgovarajuće izvore finansiranja.
•	Dominantna uloga lignita u proizvodnji električne energije može da predstavlja rizik po dugoročnu sigurnost, naročito ukoliko se ne reše problemi životne sredine.
•	Predložene mere poštovanja uslova za očuvanje životne sredine nisu ekonomski izvodljive.
•	Prebacivanje odgovornost za energetsku efikasnost na opštine bez odgovarajućeg razvoja kapaciteta i finansiranja.
Opšti cilj odražava analize sektora, u isto vreme oslikavajući strateške dokumente Republike Srbije i EU i definisan je kako sledi:
Opšti cilj 1: Integracija u  evropska energetska tržišta ostvarivanjem sigurnog, bezbednog, pouzdanog i kvalitetnog snabdevanja energijom i energentima prateći principe održivog razvoja
Životni standard domaćinstava i ekonomske aktivnosti nisu mogući bez bezbednog i pouzdanog snabdevanja energijom i energentima. Sofisticirana industrijska oprema i kućni aparati zahtevaju visok kvalitet snabdevanja energijom. Pošto srpska preduzeća prodaju robu i usluge takmičeći se sa globalnim konkurentima, konkurentnost energetskih tržišta osigurava da cena snabdevanja energijom za krajnje korisnike ostane minimalna, a da su u isto vreme ulaganja u energetsku infrastrukturu optimalna iz šire perspektive. Integracija nacionalnih energetskih tržišta u objedinjeno evropsko energetsko tržište takođe zahteva određena ulaganja u trans-evropske mreže. Energetska efikasnost i razvoj obnovljivih izvora energije mogu da doprinesu sigurnosti snabdevanja i svođenju negativnih uticaja aktivnosti energetskog sektora po životnu sredinu na najmanju meru, time suštinski doprinoseći održivom razvoju u energetskom sektoru.
Prioritet 1: Unapređenje strateškog, institucionalnog i zakonodavnog okvira kako bi se osigurao održiv razvoj energetskog sektora
Sektor energetike u Republici Srbiji kasni u pogledu tehnološkog razvoja. Sprovođenje socijalnih politika vezano je za cene koje ne pokrivaju troškove proizvodnje i isporuke  energije. Energetski entiteti u Republici Srbiji nisu radili po komercijalnom osnovu decenijama. Osim toga, složene procedure predstavljaju funkcionalne prepreke ulasku novih učesnika na tržište. Unapređenje tehnologije potrebno je ostvarivati simultano sa potrebama koje nosi proces evropskih integracija i komercijalizacija javnih operatera.. Potreban je jači strateški (na nivou politika), institucionalni i zakonodavni okvir kako bi se omogućilo ostvarivanje ovih ciljeva. Sprovođenje novih zakona zahteva kapacitete za izradu podzakonskih akata neophodnih za operacionalizaciju zakonodavstva, uz nove veštine i sredstva neophodne za stvarno sprovođenje i nadzor. Potrebno je unaprediti kapacitete za strateško planiranje za razvoj sektora i unutarsektorsku i međusektorsku koordinaciju, kako bi se doprinelo održivom razvoju energetskog sektora.
Prioritet 2: Osiguranje pouzdanog, kvalitetnog i efikasnog lanca snabdevanja energijom
Neefikasne i zastarele tehnologije koje se još uvek koriste u energetskom sektoru mogu da predstavljaju pretnju po sigurnost, pouzdanost i kvalitet snabdevanja energijom. S obzirom na ograničene opcije za domaću proizvodnju energije i nepovoljne uslove uvoza energije, potrebni su integracija u evropska energetska tržišta, veća energetska efikasnost i puštanje u rad lokalno dostupnih izvora obnovljive energije radi ostvarenja ovog strateškog cilja koji predstavlja preduslov za opšti razvoj. Potrebno je usmeriti se više na unapređenje kvaliteta snabdevanja energijom.
Prioritet 3: Ublažavanje negativnog uticaja energetskog sektora na životnu sredinu smanjenjem zagađenja, aktivnostima remedijacije zemljišta i pripremnim aktivnostima usmerenim na pospešivanje buduće održive proizvodnje energije
S obzirom na strukturu primarne proizvodnje energije u Republici Srbiji i ogromna kašnjenja sa ulaganjima u prošlosti, postoji jasna potreba za koncentrisanom podrškom za prioritete navedene u prethodnom tekstu. Negativne uticaje proizvodnje energije potrebno je ublažiti kako bi se smanjili troškovi zagađenja nastali u okviru zdravstvenog, poljoprivrednog i drugih sektora u zemlji i van njenih granica. Usklađivanje rada javnih preduzeća  u energetici i rudarstvu sa obavezama iz Zakona o integrisanom sprečavanju i kontroli zagađivanja životne sredine  preduslov je za ublažavanje negativnog uticaja njihovog rada na životnu sredinu.
B5.5. Sektorske mere za sprovođenje prioriteta u sektoru
Prioritet 1: Unapređenje strateškog, institucionalnog i zakonodavnog okvira kako bi se osigurao održivi razvoj u energetskom sektoru
Mera 1.1: Podrška sprovođenju nacionalnog zakonodavstva u sektoru energetike i unapređenje mehanizama za praćenje i izveštavanje o sprovođenju javnih politika i zakona na centralnom i lokalnom nivou
Ova mera usmerena je na podršku primeni zakonodavstva kojim se obezbeđuje ispunjavanje ciljeva utvrđenih najvažnijim aktuelnim zakonodavnim okvirima za ovaj sektor. Omogućuje fizičko unapređenje sektora, ostvarivanje nacionalnih strateških ciljeva u oblasti energetike i ciljeva evropskih integracija, uz uspostavljanje preduslova za redovne promene ciklusa javnih politika putem podrške za praćenje, izveštavanje i ocenu javnih politika. Mera je usmerena na podršku razvoju i sprovođenju podzakonskih akata za operacionalizaciju nacionalnog zakonodavstva usmerenog uglavnom, ali ne isključivo, na Zakon o energetici i Zakon o efikasnom korišćenju energije Republike Srbije; podršku razvoju kapaciteta za strateško planiranje u energetskom sektoru i svim podsektorima, uključujući uspostavljanje nacionalnih institucija sa ciljem razvoja i širenja znanja, veština i dobrih praksi u smeru bezbednijeg, sigurnijeg i održivijeg energetskog sistema i promovisanje javnih interesa putem strateškog planiranja u oblasti energetike zasnovanog na najboljim modelima, stvarnim potrebama zemlje, okolnostima i najboljim praksama. Ovom merom takođe će biti podržano praćenje toka sprovođenja nove generacije strateških dokumenata definisanih u Zakonu o energetici: Energetska strategija do 2025. godine sa projekcijama do 2030. godine, nacionalni akcioni planovi za energetsku efikasnost i nacionalni akcioni plan za obnovljive izvore energije. Cilj je uspostavljanje funkcionalne procedure za praćenje sprovođenja, ocenu i revidiranje tih dokumenata. Tehnička pomoć u ovom pogledu biće pružena i za dalji razvoj nacionalnih statistika u oblasti energetike i unapređenja kvaliteta putem podrške Republičkom zavodu za statistiku, Agenciji za energetiku i ministarstvu nadležnom za energetiku. Podrška kapacitetima inspektorata takođe je deo ove mere, kao i podrška planiranju na lokalnim nivou u oblasti energetike.
Mera 1.2: Dalja podrška energetskom tržištu Republike Srbije radi unapređenja njegove unutrašnje i regionalne konkurentnosti
Ova mera ima za cilj da podrži veću konkurentnost na tržištu putem sprovođenja trećeg energetskog paketa i pojednostavljenja postupaka za ishodovanje dozvola, čime se uklanjaju prepreke za ulazak na tržište energije. Mera se usmerava na podršku razdvajanju relevantnih javnih organa u sektoru energetike. Mera je namenjena za pomoć u smanjivanju obima birokratije u postupcima za ishodovanje dozvola kako bi se unapredilo poslovno okruženje usmereno na pospešivanje ulaganja u energetski sektor.
Prioritet 2: Obezbeđivanje pouzdanog, kvalitetnog i efikasnog lanca snabdevanja energijom
Mera 2.1: Unapređenje sigurnosti snabdevanja energijom u prenosu električne energije i transportu gasa čime se omogućuje integracija regionalnog energetskog tržišta i uspostavljanje rezervi nafte za hitne slučajeve
Ova mera usmerena je na promovisanje sigurnosti snabdevanja u sektorima gasa, nafte i električne energije unapređenjem integracije tržišta Republike Srbije u regionalna i tržišta EU. Mera za cilj ima unapređenje kapaciteta interkonekcija prilikom transporta gasa potrebnih kako bi se unapredila sigurnost snabdevanja države.. Podrška unapređenju kapaciteta  interkonekcija u oblasti električne energije i unapređeno upravljanje mrežom omogućiće bolju optimizaciju dostupnih resursa na regionalnom nivou i može doprineti ulaganjima od regionalnog značaja u proizvodnju električne energije. Osim toga, uspostavljanjem rezervi nafte za hitne slučajeve unaprediće se sigurnost snabdevanja u Republici Srbiji i regionu. Glavne aktivnosti podrške u okviru ove mere za cilj imaju pripremu nedostajuće tehničke/projektne dokumentacije u skladu sa nacionalnim propisima i relevantnim međunarodnim standardima i standardima EU, kao i sledstvenu podršku izgradnji otvorene infrastrukture sa javnim pristupom i nabavku potrebne opreme i stvaranja uslova za uspostavljanje i rad rezervi nafte za hitne slučajeve.
Mera 2.2: Unapređenje održivog korišćenja svih obnovljivih izvora energije uz usmerenje na biomasu
Ova mera za cilj ima podršku drugim instrumentima javnih politika pored postojećih „fid-in“ tarifa koje doprinose sigurnosti snabdevanja i održivom razvoju energetskog sektora putem poboljšane upotrebe dostupnih potencijala za obnovljivu energiju. Posebna pažnja biće usmerena na biomasu kao najrasprostranjeniji  obnovljivi izvor sa potencijalom za rast, velikim pozitivnim društvenim i ekološkim eksternalijama i pozitivnim efektom na zapošljavanje i ekonomski bilans. Mera se usmerava na procenu najisplativijih opcija za korišćenje biomase u daljinskom grejanju i podršku samo za proizvodnju toplotne energije , ili kombinovanu proizvodnju toplotne i električne energije putem tehničke pomoći u vidu podrške za potrebnu tehničku/projektnu dokumentaciju i izgradnju postrojenja. Potrebna je pravna i tehnička podrška za organizacione i strukturne promene u komunalnim preduzećima, uključujući razvoj odgovarajućih modela javno-privatnog partnerstva ili drugih institucionalnih vidova pogodnih za ostvarivanje potrebnih ulaganja. Aktivnosti na strani nabavke koje mogu da budu podržane uključuju, ali nisu ograničene na sledeće: podršku seči šumskog drveta slabog kvaliteta, šumskog otpada i otpada iz drvoprerađivačke industrije; podrška proizvodnji strugotine ili drugim ekonomski opravdanim vidovima transformacije biomase, podršku uspostavljanju brzo rastućih energetskih biljaka sa brzom rotacijom na marginalnom zemljištu i zemljištu slabog kvaliteta kako bi se izbegli sukobi sa proizvodnjom hrane; podrška uspostavljanju preduzeća koja omogućuju veze između proizvođača i korisnika energije iz biomase. Procena resursa i pravna i tehnička podrška razvoju poslovanja na strani ponude, takođe može biti potrebna. Još jedan vid podrške može biti pomoć u akreditaciji kontrolnih tela i razvoj sertifikata za laboratorije koje nadziru korišćenje biogoriva kao važnog izvora obnovljive energije u energetskom miksu koji bi trebalo da doprinese ostvarivanju cilja od 27% obnovljivih izvora energije u GFEC do 2020. godine. Merom takođe može da se podrži korišćenje drugih obnovljivih izvora energije.
Mera 2.3: Povećanje energetske efikasnosti u sektorima daljinskog grejanja i sektorima potrošnje energije uz usmerenje na  javne  i stambene zgrade
Ova mera treba da podrži implementaciju Zakona o efikasnom korišćenju energije i implementaciju akcionih planova. Mera će obezbediti implementaciju ostalih mera u sektoru potrošnje energije, definisanih u APEE, kao i unapređenje energetske efikasnosti u sektoru daljinskog grejanja. U sistemu daljinskog grejanja fokus će biti na pružanju podrške uspostavljanju merenja potrošnje na nivou zgrade (podstanice) u postojećim zgradama, čime se omogućuje naplata po potrošnji po zgradi na mestima na kojima takva infrastruktura još uvek nije operativna.
Podrška sveobuhvatnoj analizi dostupnih alternativa za proizvodnju toplotne energije i operacionalizaciji odabranih opcija. Podrška razvoju računarskih alata kojima se omogućuje optimalno raspoređivanje i napredna distribucija toplotne energije i upravljanje snabdevanjem (uključujući, ali ne i ograničeno na uvođenje kvantitativnog regulisanja) nadogradila bi se na završena unapređenja sistema za toplotnu distribuciju čime se omogućava iskorišćenje celokupnih potencijala za uštedu podstaknutih ranijim intervencijama i promenom goriva.  U smislu primene Nacionalnog akcionog plana za energetsku efikasnost, podrška je potrebna za sprovođenje mera u svim sektorima potrošnje energije, sa posebnim akcentom na javni i stambeni sektor. Rad na energetskoj efikasnosti u javnom sektoru biće nastavljen kroz identifikaciju projekata koji daju najveće koristi u svom sprovođenju u pogledu energetske efikasnosti, uz moguću podršku za stvaranje okruženja za rad kompanija koje pružaju energetske usluge sa ciljem ostvarenja veće energetske efikasnosti i smanjenja potrošnje (ESCO kompanije). Podrška za uvođenje sistema energetskog menadžmenta, posebno u javnom i komunalnom sektoru, takođe treba da bude obuhvaćena u okviru ove mere. Mera takođe ima za cilj da podrži bolje korišćenje postojećeg mehanizma podrške.. Potrebno je podržati stambeni sektor da unapredi energetsku efikasnost putem obezbeđivanja delotvornih saveta, mekih zajmova (bespovratnih sredstava za najugroženije stanovništvo) za intervencije za energetsku efikasnost na zgradama i mehanizme podrške za zamenu neefikasnih sistema za grejanje, ventilaciju i klimatizaciju, kao i kućnih aparata za domaćinstvo (uključujući i moguću podršku primenom lizing šema). Merom takođe mogu da se podrže kapaciteti sektora usluga: zanatlije, inženjeri, arhitekte, banke. Potrebno je tražiti potencijalnu sinergiju sa procesom legalizacije.
Prioritet 3: Ublažavanje negativnog uticaja energetskog sektora na životnu sredinu smanjenjem  zagađenja, remedijacijom zemljišta i pripremnih aktivnosti usmerenih na pospešivanje buduće održive proizvodnje energije
Mera 3.1 Smanjenje zagađenja iz energetskog sektora koje utiče na kvalitet vazduha, vode i zemljišta
Ova mera ima za cilj da pruži priliku za rešavanje dela štete po životnu sredinu uzrokovane aktivnostima u energetskom i energetsko-rudarskom sektoru koji nije kompenzovan u prošlosti. Ovo bi trebalo vršiti bez štetnih uticaja po novonastala konkurentna energetska tržišta na nacionalnom i regionalnom nivou i uzimajući u obzir kašnjenje ulaganja u zaštitu životne sredine u energetskom sektoru. Mera je usmerena na podršku pripremi nedostajuće tehničke/projekte dokumentacije, u skladu sa nacionalnim zakonodavstvom i EU/međunarodnim standardima, neophodne za dalja ulaganja uz sveobuhvatne analize dostupnih alternativnih rešenja. Podrška stvaranju infrastrukture neophodne za ostvarivanje mera za ublažavanje posledica neophodnih za pribavljanje integrisane dozvole u skladu sa Zakonom o integrisanom sprečavanju i kontroli zagađivanja životne sredine, uključujući moguće korišćenje otpada kao izvora energije. Ova mera uključuje aktivnosti na definisanju upravljačkih procedura u eksploataciji i svim tehnološkim fazama rudarsko-energetskih aktivnosti, upravljanja otpadom u rudarstvu, degradacije zemljišta, zagađenja zemljišta, zaštite vode i praćenja kvaliteta voda, kao i praćenja i analize otpadnih voda i aktivnih i napuštenih rudnika. Osim toga, ova mera uključuje zagađenje vazduha, praćenje i zaštitu od štetnih emisija i erozije vetra na deponijama jalovine. Ova mera neophodna je kako bi se uključilo utvrđivanje pogodnih geoloških formacija za skladištenje CO2 i drugih supstanci proizvedenih iz rudnika i termoelektrana.
Regionalne, prekogranične i transnacionalne teme u energetskom sektoru
Instrumente od važnosti za regionalnu saradnju, kao što su podrška višekorisničke IPA, prekogranična saradnja i transnacionalni programi, potrebno je obezbediti za one aktivnosti u kojima je prednost regionalnog pristupa očigledna.
Kako bi se pojačala saradnja i podstakla integracija regionalnog energetskog tržišta, prioriteti Republike Srbije u pogledu višekorisničke IPA odnose se na projekte sa jasnim regionalnim/prekograničnim uticajem. Očekuje se podrška u pripremi projekata i tehničkom projektovanju (JASPERS) i sprovođenju ulaganja u okviru Investicionog okvira za Zapadni Balkan. S obzirom na regionalni kontekst i potrebu za dobrom koordinacijom, JASPERS (Zajednička podrška projektima u evropskim regionima) bi trebalo da pruži podršku i savete o pripremi projekata i finansiranju tehničkih pitanja.
Programi prekogranične saradnje i transnacionalni programi u energetskom sektoru mogu da doprinesu ostvarivanju sektorskih ciljeva NAD-a i tematskog cilja 4 Evropskog fonda za regionalni razvoj – Podrška prelasku na ekonomiju sa zasnovanu na manjem korišćenju ugljevodonika u svim sektorima. S obzirom na potrebe i raspoloživost resursa, pitanja dobijanja energije iz biomase najefikasnije se mogu rešiti ovim programima.
Sprovođenje ciljeva Strategije EU za Dunavski region, prvenstveno onih koji se odnose na stub I „Povezivanje anje Dunavskog regiona“, a konkretnije prioritetnu oblast (2) Podsticanje održive energije – zahteva usklađene aktivnosti za istraživanje porasta proizvodnje energije iz lokalnih obnovljivih izvora. Napore je potrebno usredsrediti na ekonomsko iskorišćenje obnovljivih izvora energije i pripremu odgovarajućih projekata zasnovanih na relevantnim analitičkim studijama. Usmerenje Republike Srbije u tom pogledu opisano je putem aktivnosti predviđenih merom 2.2: Unapređenje korišćenja svih obnovljivih izvora energije uz usmerenje na biomasu.
B5.6. Institucionalni okvir za sprovođenje sektorskog pristupa
Za sektor energetike u Republici Srbiji u kontekstu sektorskog pristupa odgovorne su sledeće institucije: ministarstva nadležna za energetiku, životnu sredinu, rudarstvo i prirodne resurse, poljoprivredu, vodoprivredu i šumarstvo, Agencija za energetiku, pokrajinski i lokalni organi. Vodeća institucija u sektoru jeste ministarstvo nadležno za energetiku.
U kontekstu sektorskog pristupa, ministarstvo koordinira  rad svih relevantnih institucija u sektoru u pogledu planiranja, programiranja, sprovođenja i praćenja mera/aktivnosti u energetskom sektoru podržanih sredstvima EU i druge međunarodne razvojne pomoći. Odgovornost za formalno podnošenje i sledstveno sprovođenje mera/aktivnosti zavisi od njihovog sadržaja i nadležnosti institucija uključenih u sektor energetike. Agencija za energetiku Republike Srbije ima širok spektar različitih kompetencija, uključujući one koje se odnose na regulisanje cena, licenciranje energetskih subjekata za obavljanje energetskih delatnosti, donošenje i odobravanje podzakonskih akata, odlučivanje po žalbama, nadzor tržišta energije i sprovođenje određenih međunarodnih sporazuma. Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za životnu sredinu i energetiku.   SRG za životnu sredinu i energetiku odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, predlaganje relevantnih mera i aktivnosti i za podršku uvođenju sektorskog pristupa u sektoru energetike. Osim toga, SRG za energetiku pomoći će pri izboru infrastrukturnih projekata za finansiranje. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Institucije koje učestvuju u SRG jesu ministarstva nadležna za energetiku, životnu sredinu, prirodne resurse, rudarstvo, prostorno planiranje, regionalni razvoj i lokalnu samoupravu, kao i privredu i finansije, i kancelarija nadležna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.
 
B5.7. Pokazatelji za merenje napretka
PRIORITET 1: Unapređenje strateškog, institucionalnog i zakonodavnog okvira kako bi se osigurao održivi razvoj energetskog sektora
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1. Godišnji procenat završetka sekundarnog zakonodavstva predviđenog za operacionalizaciju
a) Zakona o energetici i b) Zakona o efikasnom korišćenju energije	%										Godišnji izveštaj KEI
Izveštaji sa sednica Vlade Republike Srbije
Službeni glasnik Republike Srbije

	Ministarstvo nadležno za energetiku
1.2. Procenat pravnih akata predviđenih za usvajanje u okviru NPAA na godišnjem nivou	%										Izveštaj EU o napretku
Izveštaji Energetske zajednice
Izveštaji Regulatorne agencije za energetiku
NPAA	Ministarstvo nadležno za energetiku
1.3. Procenat obaveznih izveštaja o praćenju sprovođenja strateških dokumenata (dokumenata definisanih u članu 3. Zakona o energetici) pripremljenih, odobrenih i javno objavljenih na vreme (sva tri)	%	33,33%									Izveštaji sa sednica Vlade Republike Srbije
Službeni glasnik Republike Srbije
	Ministarstvo nadležno za energetiku
MERA 1.1: Podrška sprovođenju nacionalnog zakonodavstva u sektoru energetike i unapređenje mehanizama za praćenje i izveštavanje o sprovođenju javnih politika i zakona na centralnom i lokalnom nivou
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Broj podzakonskih akata pripremljenih godišnje u okviru aktivnosti podrške 	Broj	N/P 									Godišnji izveštaj KEI
Izveštaji sa sednica Vlade Republike Srbije
Službeni glasnik Republike Srbije	Ministarstvo nadležno za energetiku
1.1.2. Broj izveštaja o praćenju strateških dokumenata pripremljenih, usvojenih i distribuiranih u okviru aktivnosti podrške.	Broj	N/P									Izveštaji sa sednica Vlade Republike Srbije
Izveštaji Energetske zajednice	Ministarstvo nadležno za energetiku
1.1.3 Uspostavljena institucija za strateško planiranje	N/P	N/P									Izveštaji sa sednica Vlade Republike Srbije
Službeni glasnik Republike Srbije	Ministarstvo nadležno za energetiku
1.1.4 Broj pokazatelja koji se prate i objavljenih vrednosti u okviru aktivnosti podrške, u izveštajima o sprovođenju javnih politika u skladu sa međunarodnim standardima (EU, Međunarodna agencija za energetiku)	Broj	N/P									Internet strana ministarstva nadležnog za energetiku	Ministarstvo nadležno za energetiku
MERA 1.2: Dalja podrška energetskom tržištu Republike Srbije radi unapređenja njegove unutrašnje i regionalne konkurentnosti
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. Sektor gasa u skladu sa odredbama „trećeg paketa“	N/P	Ne									Izveštaji sa sednica Vlade Republike Srbije
Izveštaji sa skupštinskih zasedanja
Službeni glasnik Republike Srbije	Ministarstvo nadležno za energetiku
1.2.2. Uspostavljen sistem obaveznih rezervi nafte za hitne slučajeve	N/P	Ne									Izveštaji Republičke direkcije za robne rezerve Službeni glasnik Republike Srbije	Ministarstvo nadležno za energetiku
1.2.3. Količina nafte u rezervama naftnih derivata	Miliona tona	N/P									Izveštaji Republičke direkcije za robne rezerve	Ministarstvo nadležno za energetiku
PRIORITET 2: Obezbeđivanje pouzdanog, kvalitetnog i efikasnog lanca snabdevanja energijom
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.	Instalisani  kapacitet za proizvodnju električne energije	MW e	7,204									Energetski bilans Republički zavod za statistiku)
Izveštaji Energetske zajednice, Izveštaji Regulatorne agencije za energetiku
Izveštaj Međunarodne agencije za energetiku	Ministarstvo nadležno za energetiku
2.2.	Neto zavisnost od uvoza energije (procenat ukupnog snabdevanja primarnom energijom)	%	32,32									Energetski bilans
Republički zavod za statistiku)
izveštaji Regulatorne agencije za energetiku
Izveštaji Energetske zajednice,
Izveštaj Međunarodne agencije za energetiku	Ministarstvo nadležno za energetiku
2.3. Srednji mesečni neto kapacitet za transfer (po granici, po smeru)	MW	Dostupan ceo spisak 									Izveštaji EMS,
Izveštaji Energetske zajednice	Ministarstvo nadležno za energetiku
2.4. Broj međuveza (električna energija)	Broj	25									Izveštaji EMS,
Izveštaji Regulatorne agencije za energetiku
Izveštaji Energetske zajednice	Ministarstvo nadležno za energetiku
2.5. Dostupni kapaciteti za transport gasa	milionStm3/dan	20.19									Izveštaji javnog preduzeća u sektoru  gasa
izveštaji Regulatorne agencije za energetiku
Izveštaji Energetske zajednice
	Ministarstvo nadležno za energetiku
2.6. Broj cevovoda za međuveze (prirodni gas)	Broj	2									Izveštaji javnog preduzeća u sektoru  gasa
Izveštaji Energetske zajednice	Ministarstvo nadležno za energetiku
2.7. Udeo obnovljivih izvora energije u ukupnoj   finalnoj potrošnji  energije (%) po sektorima (električna energija,  toplotna energija , transport)	%	19.98	17,8	19.3	19.7	20.9	21.8	23.1	24.3	25.6	Energetski bilans
Izveštaji Regulatorne agencije za energetiku
Izveštaji Energetske zajednice,
Izveštaj Međunarodne agencije za energetiku	Ministarstvo nadležno za energetiku
2.8.Ukupna finalna  potrošnja energije	Mtoe	9.528	10.400	10.287	10.174	10.060	9.947	9.834	9.721	9.608	Energetski bilans
Republički zavod za statistiku)
Izveštaji Regulatorne agencije za energetiku
Izveštaji Energetske zajednice,
Izveštaj Međunarodne agencije za energetiku	Ministarstvo nadležno za energetiku
2.9. Mrežni gubici pri distribuciji električne energije (procenat ukupne  potrošnje)	%	13.45									Izveštaji javnog preduzeća u sektoru  gasa
Izveštaji Regulatorne agencije za energetiku
	Ministarstvo nadležno za energetiku
2.10. Mrežni gubici pri distribuciji gasa (procenat bruto potrošnje)	%	1.4									Izveštaji sistema za daljinsko grejanje
Izveštaji poslovnog udruženja "Toplane Srbije"  	Ministarstvo nadležno za energetiku
2.11. Mrežni gubici pri distribuciji toplotne energije (procenat bruto potrošnje)	%	-									Energetski bilans Republički zavod za statistiku)
Izveštaji Energetske zajednice, Izveštaji Regulatorne agencije za energetiku
Izveštaj Međunarodne agencije za energetiku	Ministarstvo nadležno za energetiku
MERA 2.1: Unapređenje sigurnosti snabdevanja energijom u prenosu električne energije i transportu gasa čime se omougućuje integrisanje regionalnog energetskog tržišta
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1. Inkrementalna promena neto kapaciteta za prenos (po granici/po smeru)	MW	N/P									Izveštaji EMS
Izveštaji Energetske zajednice
	Ministarstvo nadležno za energetiku
2.1.2. Inkrementalna promena kapaciteta za transport gasa	Stm3	N/P									Izveštaji javnog preduzeća u sektoru  gasa
Izveštaji Energetske zajednice	Ministarstvo nadležno za energetiku
2.1.3 ENS (udeo neisporučene električne energije zbog isključenja u ukupno isporučenoj električnoj energiji)	%	0.005									Izveštaji EMS
Izveštaji Regulatorne agencije za energetiku	Ministarstvo nadležno za energetiku
2.1.4. Pokazatelj za merenje kvaliteta snabdevanja i isporuke prirodnog gasa 	Biće utvrđeno	N/P									Izveštaji javnog preduzeća u sektoru  gasa
Izveštaji Regulatorne agencije za energetiku	Ministarstvo nadležno za energetiku
MERA 2.2: Unapređenje održivog korišćenja svih obnovljivih izvora energije sa usmerenjem na biomasu
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1. Instalisani  kapacitet za proizvodnju samo toplotne energije  zasnovan na biomasi u okviru aktivnosti podrške	MWth	0	0	0	18	18	37	56	75	100	Energetski bilans
NAPOIE izveštaj
Godišnji Izveštaj poslovnog udruženja "Toplane Srbije"  
Izveštaji Ministarstva nadležnog za energetiku
Izveštaji projekata/programa	Ministarstvo nadležno za energetiku
2.2.2. Instalisani  kapacitet za proizvodnju električne energije zasnovani na biomasi u objektima za kogeneraciju	MWe	N/P	0	0	0	0	0	10	15	20	Energetski bilans
NAPOIE izveštaj
Izveštaj Ministarstva nadležnog za energetiku
Izveštaji projekata/programa	Ministarstvo nadležno za energetiku
2.2.3. Instalisana  površina solarno-termalnih kapaciteta u sklopu aktivnosti podrške	m2	N/P									Izveštaji projekata/programa	Ministarstvo nadležno za energetiku
2.2.4. Instalisani kapaciteti za proizvodnju toplotne energije zasnovani na geotermalnoj energiji u okviru aktivnosti podrške	MWth	11.6	11.6	13.6	15.5	15.5	17.5	17.5	19	19	NAPOIE izveštaj
Izveštaji projekata/programa Izveštaj poslovnog udruženja "Toplane Srbije" 
Energetski bilans
 	Ministarstvo nadležno za energetiku
2.2.5 Broj akreditacija za kontrolno   telo i sertifikata za laboratorije koje će nadzirati korišćenje biogoriva u sektoru transporta razvijenih u okviru aktivnosti podrške	Broj	0									
Službeni glasnik Republike Srbije
Godišnji izveštaj ministarstva nadležnog za biogoriva
	Ministarstvo nadležno za energetiku
2.2.7. Broj kontrolnih tela  koje će ispunjavati kriterijume održivosti za biogoriva i biotečnosti	Broj	0									
Godišnji izveštaj ministarstva nadležnog za biogoriva-Službeni glasnik Republike Srbije
	Ministarstvo nadležno za energetiku
MERA 2.3: Povećanje energetske efikasnosti u sektorima daljinskog grejanja javnih i stambenih zgrada
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.3.1. Unapređenje efikasnosti sistema daljinskog grejanja u okviru podrške (mereno kao udeo merene toplotne energije na nivou podstanica u ukupnom toplotom ulazu postrojenja)	%	77	78	80	82	83	84	85	85	85	Izveštaj Ministarstva nadležnog za energetiku
Izveštaji sistema za daljinsko grejanje Izveštaji o sprovođenju programa
Izveštaj poslovnog udruženja "Toplane Srbije"	Ministarstvo nadležno za energetiku
2.3.2. Broj zgrada koje su napredovale najmanje jednu klasu EP u sklopu aktivnosti podrške	Broj	N/P									Izveštaji o sprovođenju programa 
Izveštaj Ministarstva nadležnog za poslove građevine
Izveštaji o sprovođenju Akcionih planove energetske  efikasnosti
Izveštaj Ministarstva nadležnog za poslove energetike	Ministarstvo nadležno za energetiku
2.3.3. Prosečno smanjenje specifičnog korišćenja energije u javnim zgradama u okviru pomoći; apsolutno (kWh po kvadratnom metru grejanog prostora, ponderisano po temperaturi) i relativno (% polazne vrednosti ukupne potrošnje, ponderisano po temperaturi)	KWh/m2 
%	N/P									Izveštaji o sprovođenju programa
Izveštaji o sprovođenju Akcionih planove energetske  efikasnosti 
Izveštaji Ministarstva nadležnog  za poslove građevine
Izveštaji Ministarstva za poslove energetike	Ministarstvo nadležno za energetiku
2.3.4. Broj domaćinstava koja su primila bespovratna sredstva/meke zajmove za unapređenje energetske efikasnosti zgrada i ukupan iznos bespovratnih sredstava/mekih zajmova realizovanih u sklopu aktivnosti podrške	Broj	N/P									Izveštaji o sprovođenju programa Izveštaji Ministarstva nadležnog  za poslove energetike 
Izveštaji o sprovođenju Akcionih planove energetske  efikasnosti 	Ministarstvo nadležno za energetiku
2.3.5. Broj pojedinačnih uređaja za grejanje na drva zamenjenih kroz programe podrške	Broj	N/P									NAPOIE izveštaj
Izveštaji o sprovođenju programa
Izveštaji Ministarstva nadležnog za poslove energetike	Ministarstvo nadležno za energetiku
2.3.6 Broj preduzeća  registrovanih za pružanje energetskih usluga (ESCO)  uspostavljenih u okviru programa podrške	Broj preduzeća  registrovanih za pružanje energetskih usluga (ESCO)	N/P									Izveštaji Agencije za privredne registre
Izveštaji o sprovođenju Akcionih planove energetske  efikasnosti
Izveštaji Ministarstva nadležnog za poslove energetike	Ministarstvo nadležno za energetiku
PRIORITET 3: Ublažavanje negativnog uticaja energetskog sektora na životnu sredinu smanjenjem zagađenja, remedijacijom zemljišta i pripremnim aktivnostima usmerenim na pospešivanje buduće održive proizvodnje energije
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1. Broj instalacija iz energetskog sektora sa spiska postrojenja koja podležu izdavanju Integrisane dozvole
 a koje premašuju GVE  propisane dozvolom u skladu sa Zakonom. 	Broj	N.A	N.A	N.A	0	0	0	0	0	0	Izveštaji  Izveštaji Agencije za zaštitu životne sredine Republike Srbije(SEPA)

Izveštaji inspekcijske službe u oblasti zaštite životne sredine do uspostavljanja kontinualnog monitoringa

Podaci Odeljenja za integrisane dozvole 	Ministarstvo nadležno za energetiku
3.2. GVE premašene u energetskim instalacijama sa spiskapostrojenja koja podležu izdavanju Integrisane dozvole .	Broj	N.A	N.A	N.A	0	0	0	0	0	0	Izveštaji SEPA

Izveštaji inspekcijske službe u oblasti zaštite životne sredine do uspostavljanja kontinualnog monitoringa
Podaci Odeljenja za integrisane dozvole	Ministarstvo nadležno za energetiku
MERA 3.1: Smanjenje zagađenja iz energetskog sektora koje utiče na kvalitet vazduha, vode i zemljišta
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1. Površina zemljišta podvrgnutoj remedijaciji  u okviru aktivnosti podrške	ha	N/P	N/P	N/P	N/P	N/P	N/P	N/P	N/P	N/P	Izveštaji o sprovođenju programa
Izveštaji SEPA	Ministarstvo nadležno za energetiku
3.1.2. Spisak smanjenih/izbegnutih/odloženih količina zagađujućih supstanci zbog aktivnosti podrške (spisak po supstancama, uključujući smanjenje CO2) u energetskim postrojenjima.	Zavisi od supstance	N/P	N/P	N/P	N/P	N/P	N/P	N/P	N/P	N/P	
Izveštaji inspekcijske službe u oblasti zaštite životne sredine do uspostavljanja kontinualnog monitoringa
	Ministarstvo nadležno za energetiku



 
B5.8. Delotvornost, efikasnost i održivost pomoći
Tokom perioda 2007-2012. godine sektor energetike primio je sredstva u ukupnom iznosu od 654 miliona evra , dok je ukupan iznos međunarodne pomoći u periodu 2001-2012. godine iznosio 1,277 milijardi evra.  Potrebe ovog sektora u značajnoj meri premašuju iznos primljene međunarodne pomoći. 
U okviru IPA komponente I za sektor energetike realizovano je ukupno 77,4 miliona evra u periodu 2007-2013. godine (usklađivanje sa pravnim tekovinama EU u oblasti energetike, sprovođenje zahteva Ugovora o osnivanju Energetske zajednice, sprovođenje zakona u oblasti kontrole industrijskog zagađenja radi unapređenja kapaciteta za usklađivanje zakonodavstva sa direktivama u oblasti životne sredine EU, naročito u cilju  prevencije i kontrole industrijskog zagađivanja (IPPC). Izgradnja kapaciteta u razvoju i sprovođenju regulatornih politika i strategija i nadzor neophodnih reformi energetskog sektora, jačanje kapaciteta operatera sistema za prenos gasa, promovisanje mera za podsticanje energetske efikasnosti i korišćenja obnovljivih izvora energije, zaštita životne sredine usmerena na smanjenje emisija iz termoelektrana u Republici Srbiji radi unapređenja kvaliteta vazduha i vode izgradnjom postrojenja za preradu otpadnih voda u skladu sa direktivama EU, doprinos sigurnosti snabdevanja električnom energijom u Južnoj Srbiji, sprovođenje energetske komponente Nacionalne strategije za održivi razvoj. Višekorisnički IPA programi u periodu 2007-2013. godine obezbedili su podršku za Program finansiranja energetske efikasnosti, Program podrške infrastrukturnim projektima uključujući tehničku pomoć, Program podrške infrastrukturnim projektima u opštinama “, Horizontalnu podršku za koordinaciju sa međunarodnim  finansijskim institucijama (HPK) u IPA korisnicama i za Učešće u Evropskom fondu za Jugoistočnu Evropu. Putem linije II – Energetska efikasnost, prioritet je dat promovisanju ulaganja u energetsku efikasnost i obnovljive izvore energije u MSP i javnom sektoru putem iskorišćavanja aktivnosti podržanih nacionalnim programima, usmerenim na (i) povećanje nivoa javne svesti u pogledu energetske efikasnosti i mogućnosti uštede energije; (ii) sprovođenje zakonodavstva u pogledu Direktive o energetskom učinku zgrada i efikasnosti krajnje upotrebe energije i energetskim uslugama (uključujući obnovljive izvore energije). Podrška je data i Sekretarijatu Energetske zajednice. Trenutno je podrška usmerena na olakšanje pristupa izvorima finansiranja za ulaganja u prioritetne infrastrukturne projekte u regionu, što se odražava kroz razvoj i sprovođenje relevantnih investicionih strategija. Promovisanje ulaganja u energetsku efikasnost i obnovljive izvore energije javilo se kao potencijalni ključni pokretač oporavka nakon ekonomske krize i stalnog ekonomskog rasta.
Bilateralni donatori u značajnoj meri su podržali projekte u energetskom sektoru, uključujući Austriju, Češku, Nemačku, Japan, Holandiju, Španiju, Švedsku, Švajcarsku, Norvešku itd. Oblasti koje su podržali bilateralni donatori jesu: strateško planiranje,  osnove budućeg Zakona o efikasnom korišćenju energije i unapređenju opštinskog planiranja energetske efikasnosti (Norveška), izgradnja kapaciteta za praćenje i ocenu politika energetske efikasnosti (Nemačka); studija energetskog menadžmenta i Projekat odsumporavanja dimnih gasova za elektranu Nikola Tesla (Japan); modernizacija sistema praćenja i kontrole u termoelektrani (Švajcarska); smernice o sprovođenju direktiva EU o obnovljivim izvorima energije usmerenim na biomasu i biogoriva, ali i biogas i proizvodnju električne i toplotne energije iz organskog otpada i korišćenje geotermalne toplote za grejanje javnih zgrada u Republici Srbiji (Holandija); dok je Španija finansirala studiju izvodljivosti smanjenja emisije gasova staklene bašte, uz razvoj kapaciteta za korišćenje i promovisanje solarne energije u Republici Srbiji. Meke zajmove obezbedili su Evropska banka za obnovu i razvoj, KfW (Nemačka) i Svetska banka.
U skorašnjem SIDA izveštaju o „Oceni delotvornosti i efikasnosti razvojne pomoći Republici Srbiji“  relevantnost pomoći ocenjena je kao izuzetno visoka, delotvornost je bolje ocenjena za projekte razvoja javnih politika i izgradnje kapaciteta regulatornih tela, uz podršku Agenciji za energetiku kao pozitivan primer. U slučaju aktivnosti izgradnje institucija u okviru „okvira javnih politika“ i „unutrašnjeg energetskog tržišta“, efikasnost korišćenja resursa čini se visokom: koristi po Republiku Srbiju ne samo neposredne (u pogledu ostvarenih ciljeva), već i dugoročne (pod uslovom da se ishodi operacionalizuju) značajne su u poređenju sa ulaznim elementima. Dok je uticaj pomoći ocenjen kao slab delimično zbog relativno kratkog perioda koji pokriva Izveštaj, navedeni su pojedini pozitivni primeri, kao što su aktivnosti preduzete u Vrbasu i Kuli na unapređenju opštinskog upravljanja energijom, poštovanje novog zakona o efikasnoj upotrebi energije i ostvarivanju štednje. Održivost pomoći ocenjena je kao slaba prvenstveno zbog činjenice da regulatorni okvir za energetiku još uvek je daleko od održivog sistema sa tarifama daleko ispod troškova povraćaja, a troškovi štete po životnu sredinu ne odražavaju se potpuno u cenama ili sistemu sankcija. Ocena sektora koju vrši EUD u toku je i biće završena tokom 2013. godine, čime će biti obezbeđen bolji uvid u delotvornost pomoći.
U izveštaju o oceni delotvornosti preporučuje se da bi jačanje institucija odgovornih za javne politike, regulatorni nadzor i sprovođenje (ili reorganizaciju, u slučaju energetske liberalizacije) trebalo sinhronizovati sa razvojem infrastrukture, s obzirom da su neraskidivo povezani. Najvažniji izazovi za narednu fazu zvanične razvojne pomoći biće značajno unapređenje (ali ne potpuno, pošto rokovi zalaze u 2020. godinu i dalje) infrastrukture za životnu sredinu i energetiku na sistematski, ispravno raspoređen i koordinisan način.
Još jedna preporuka ocene jeste da će, sa ciljem dugoročne finansijske održivosti, preduslovi za ova infrastrukturna ulaganja biti: sistemi za merenje i naplatu koji odražavaju i korišćenje (smanjenje preterane potrošnje i neefikasnosti u snabdevanju) i punu nadoknadu troškova; ukidanje državnih monopola u oblasti energetike kako bi se u određivanju cena uvela konkurencija;formiranje i primena jedinstvenog tarifnog sistema za proizvodnju, distribuciju i snabdevanje toplotnom energijom, širenje postojećih sistema daljinskog grejanja, institucionalno povezivanje sistema, promocija promene energenata i njihovog efikasnijeg korišćenja, podizanja kapaciteta lokalne samouprave vezano za regulaciju tržišta; kao i politika socijalne zaštite kojom bi se subvencionisala siromašnija domaćinstva radi sprečavanja da efekti održivog određivanja cena podignu cene goriva i proizvedu druge oblike siromaštva.
 

B6 ŽIVOTNA SREDINA I KLIMATSKE PROMENE
B6.1. Obuhvat i kontekst sektora
Obuhvat sektora životne sredine i klimatskih promena definisan je tako da odražava nacionalne prioritete, kao i potrebe nastale u procesu pridruživanja EU zasnovane na pripremama za pregovore u okviru poglavlja 27 – Životna sredina. Sektor uključuje sledeće podsektore:
•	horizontalni zahtevi (procena uticaja na životnu sredinu, strateška procena uticaja na životnu sredinu, učešće javnosti itd.),
•	kvalitet vazduha,
•	upravljanje otpadom,
•	kvalitet voda,
•	zaštita prirode,
•	sprečavanje i kontrola industrijskog zagađenja,
•	hemikalije,
•	buka,
•	klimatske promene.

Sektoru životne sredine i klimatskih promena u Republici Srbiji, uprkos napretku ostvarenom tokom proteklih godina, još uvek su potrebna značajna unapređenja kako bi ispunio zahteve Evropske unije u pogledu zaštite životne sredine. U Izveštaju EK o napretku Republike Srbije za 2012. godinu  uočeno je da je ostvaren izvestan napredak i da je Republika Srbija počela da se bavi prioritetima u oblasti životne sredine i klimatskih promena, ali se zahteva značajan dalji trud u cilju sprovođenja nacionalnog zakonodavstva, naročito u oblasti upravljanja vodama, kontrole i upravljanja rizicima industrijskog zagađenja, zaštite prirode i kvaliteta vazduha. Takođe se ističe da bi jačanje administrativnih kapaciteta trebalo da ostane prioritet. Uprkos visokim iznosima ulaganja, zbog velikih potreba države, infrastruktura u oblasti životne sredine u Republici Srbiji zahteva dodatna ulaganja i dalje unapređenje. Ovo je naročito uočljivo u podsektorima kao što su sakupljanje i prerada otpadnih voda, prerada i odlaganje otpada, smanjenje zagađenja vazduha.
Oblast horizontalnog zakonodavstva EU je u velikoj meri   preneta u zakone Republike Srbije. Direktive o proceni uticaja na životnu sredinu i strateškoj proceni uticaja na životnu sredinu potpuno su prenete u domaće zakonodavstvo i sprovode se; Direktiva o učešću javnosti u potpunosti je transponovana 2008. godine i sprovodi se; transpozicija Direktive o slobodi pristupa informacijama o životnoj sredini biće završena Zakonom o potvrđivanju Protokola o registrima ispuštanja i prenosa zagađujućih materija uz Konvenciju o dostupnosti informacija, učešću javnosti u donošenju odluka i pravu na pravnu zaštitu u pitanjima životne sredine, u oktobru 2011. godine. Sistematsko prenošenje Direktive o odgovornosti u oblasti životne sredine nije započeto, međutim poređenjem domaćeg zakonodavstva sa  direktivom, utvrđeno je da je transponovano oko 60 % direktive. Prema NPAA, plan transpozije i implementacije biće izrađen do kraja 2014. Uočljiv je određeni napredak u transpoziciji INSPIRE Direktive (smatra se da je transponovano 18%, potpuna transpozicija planira se za 2020. godinu). U Izveštaju EK o napretku za 2012. godinu, istaknuto je da je ostvaren izvestan napredak u pogledu horizontalnog zakonodavstva usvajanjem Nacionalne strategije za održivo korišćenje prirodnih resursa i dobara 2012. godine, usvajanjem Nacionalne strategije za aproksimaciju u oblasti životne sredine 2011. godine, i potvrđivanjem Registra ispuštanja i prenosa zagađujućih materija Ekonomske komisije UN za Evropu.
U skladu sa Zakonom o zaštiti životne sredine i Nacionalnim programom zaštite životne sredine (čijim sprovođenjem se obezbeđuje i ostvaruje planiranje i upravljanje zaštitiom životne sredine) predstoji donošenje petogodišnjeg Akcionog plana za realizaciju Nacionalnog programa zaštite životne sredine.
Kvalitet vazduha Oblast monitoringa i ocene kvaliteta vazduha je potpuno operativno uređena implementacijom Zakona o zaštiti vazduha (“Sl. gl. RS” br.36/09 i 10/13), koji je implementirao   EU Direktivu 2008/50, (DIRECTIVE 2008/50/EC on ambient air quality and cleaner air for Europe), i pratećih uredbi čime se postigla harmonizacija domaće i EU prakse.
Po rezultatima automatskog monitoringa kvaliteta vazduha tokom 2011. i 2012,, sadržanih u izveštajima Agencije za zaštitu životne sredine, u svim aglomeracijama, Beograd, Bor, Niš i Novi Sad, tokom 2011. godine vazduh je bio III kategorije - prekomerno zagađen vazduh ( prekoračene su tolerantne vrednosti, TV, za jednu ili više zagađujućih materija). U aglomeracijama: Beograd, Bor, Kosjerić i Pančevo, tokom 2012. godine vazduh je bio III kategorije, prekomerno zagađen vazduh. U Beogradu su prekoračene tolerantne vrednosti za koncentracije suspendovanih čestica RM10 i azotdioksid; u Kosjeriću i Pančevu su prekoračene tolerantne vrednosti za koncentracije suspendovanih čestica RM10, a u Boru je vazduh bio prekomerno zagađen sumpordioksidom.
Tokom 2011. godine rezultati ukazuju da su postojala prekoračenja GV i TV; Prekoračenja tolerantnih vrednosti, TV, ili prekoračenja graničnih vrednosti, GV, zagađujućih materija u 2011. godini imale su 22 godišnje vrednosti od ukupno 124 koliko ih je izmereno na 39 AMSKV.
Tokom 2012. godine rezultati ukazuju da su postojala prekoračenja GV i TV; Prekoračenja tolerantnih vrednosti, TV, ili prekoračenja graničnih vrednosti, GV, zagađujućih materija u 2012. godini imale su 17 godišnjih  vrednosti od ukupno 114 koliko ih je izmereno na  41 AMSKV.
 
Slika 4. Kategorije kvaliteta vazduha 2011. godine u skladu sa Čl. 21 Zakona o zaštiti vazduha
Beograd i druge urbane aglomeracije često su imale dnevne PM10 i azotnih oksida iznad tolerantnih vrednosti, što svedoči o prisustvu vazduha koji je ‘Zagađen’ i ‘veoma zagađen’ . Dominantana zagađujuća materija u Boru je sumpor dioksid (tabela B6.1). 
Tabela B6.1. Procenat klasa kvaliteta vazduha (%) zasnovan na dnevnim nivoima koncentracije zagađivača 2011. godine 
	Beograd	Novi Sad	Niš	Bor
	1	2	3	4	5	1	2	3	4	5	1	2	3	4	5	1	2	3	4	5
CO	93	4	2	1	0	97	1	1	0	0	95	3	2	0	0	100	0	0	0	0
SO2	84	9	6	1	0	99	0	0	0	0	97	1	0	1	0	37	7	11	12	33
O3	36	22	34	8	0	44	23	28	6	0	52	35	13	0	0	28	27	42	3	0
NO2	25	36	25	10	5	56	19	8	4	13	68	26	5	1	0	90	8	1	0	0
PM10	12	14	20	21	34	30	28	24	15	3	6	20	28	16	30	22	24	29	18	7
Odličan	1	Dobar	2	Prihvatljiv	3	Zagađen	4	Preterano zagađen	5	
Suspendovane čestice RM10 imaju dominantan uticaj na kvalitet vazduha 2011 i 2012. godine u svim urbanim aglomeracijama 
Najveći izvori zagađenja vazduha jesu saobraćaj i industrija: termoelektrane, naftne rafinerije, hemijska postrojenja, mašinska i mineralna industrija. Osim toga, neodgovarajuće skladištenje i odlaganje nusproizvoda, kao što su pepeo iz elektrana i jalovina iz otvorenih ugljenokopa dodatno doprinose stepenu zagađenja vazduha. Zagađenje vazduha uglavnom je uzrokovano zastarelom tehnologijom i nedostatkom instalacija za smanjenje zagađenja, kao i slabim kvalitetom goriva za grejanje u instalacijama u domaćinstvima. Transpozicija direktiva EU u sektoru vazduha ili je završena, ili je u odmaklim fazama, osim u slučaju Direktive o smanjenju sadržaja sumpora u određenim tečnim gorivima, za koju je stepen usklađenosti izuzetno nizak (6%). Najveći deo (95%) nove Direktive o kvalitetu ambijentalnog vazduha već je prenet 2009. godine (Zakon o zaštiti vazduha), a usklađenost sa preostalim odredbama direktive ostvariće se putem izmena i dopuna postojećih propisa planiranih za 2013. godinu. Sprovođenje nove Direktive o kvalitetu ambijentalnog vazduha i čistijem vazduhu za Evropu relativno je uznapredovalo, uz sprovođenje Četvrte „ćerke“ direktive (imenovan nadležni organ; utvrđene zone i područja; uspostavljen režim ocene; uspostavljen sistem za ocenu kvaliteta ambijentalnog vazduha i očuvanje kvaliteta vazduha na mestima gde su nivoi manji od granica). Do primetnog napretka u sprovođenju došlo je putem preliminarne ocene kvaliteta vazduha u skladu sa Zakonom o zaštiti vazduha i uspostavljanjem sistema za praćenje u skladu sa zahtevima direktive. Osim toga, lokalne samouprave, u saradnji sa ministarstvom nadležnim za životnu sredinu, pripremaju pilot plan za kvalitet vazduha u Beogradu, Novom Sadu i Boru. Direktiva o maksimalnim nacionalnim emisijama delimično je preneta (75%), a uvedene su pojedine mere za sprovođenje (utvrđeni su relevantni organi, uspostavljena je informaciona baza podataka i određene su kazne). Potpuna transpozicija i sprovođenje utvrđeni su potvrđivanjem Geteborškog protokola.
Uprkos činjenici da su tokom proteklih nekoliko godina razvijeni i definisaninacionalni propisi i revidirana strategija za upravljanje otpadom, obezbeđivanje razvijenih i odgovarajuće opremljenih sistema za prikupljanje otpada ostaje jedan od najvažnijih izazova sa kojima se ovaj sektor suočava. Ukupna količina otpada proizvedenog u domaćinstvima porasla je sa 1,73 miliona tona 2007. godine na 2,71 milion tona 2011. godine. Stopa prikupljanja otpada iz domaćinstava povećana je sa 60% na 72%. Do sada je izgrađeno i pušteno u rad devet deponija koje odgovaraju zahtevima EU, dok se ostatak otpada odlaže na deponije bez prethodne prerade, pre odlaganja na lokacijama koje često funkcionišu bez važećih dozvola i nisu opremljene sistemima za sakupljanje procednih voda, odgovarajućom folijom i sistemima za prikupljanje deponijskog gasa. Veliki deo opštinskog otpada takođe odlazi na smetilišta. Postoji preko 3.500 smetilišta u Republici Srbiji. Postojeći stepen reciklaže i ponovne upotrebe otpada nije dovoljan. Procena je da je stopa reciklaže u RS povećana za 10%-15% u odnosu na period pre donošenja Zakona o upravljanju otpadom i svih podzakonskih akata koji proizilaze iz navedenog Zakona.  U Republici srbiji, od opasnog otpada najviše se recikliraju otpadna ulja, otpad od električne i elektronske opreme, fluorescentne cevi koje sadrže živu, otpdni akumulatori, a u nešto manjoj meri otpadna vozila. Otpadne baterije (posebno one koje se koriste u domaćinstvima) se skoro i ne recikliraju. Otpad iz hemijske industrije (otpad organskog i neorganskog porekla) se tretiraju samo u par postrojenja postupkom neutralizacije i solidifikacije, a ambalaža kontamirana opasnim otpadom se tretira ili postupkom sa tečnim azotom i suvim ledom ili postupkom pranja. Nova direktiva EU o otpadu 2008/98/EZ kojom će biti ukinut niz direktiva o otpadu već je transponovana do 78%, uglavnom putem odredbi Zakona o upravljanju otpadom,  Zakonom o integrisanom sprečavanju i kontroli zagađivanja,  i određenim podzakonskim aktima. Transpozicija uredbi o posebnim otpadima takođe je u odmakloj fazi (Direktiva o baterijama 73%; ambalažnom otpadu 100%; PCB/PCT 70%; dotrajalim vozilima 100% itd.). Osim toga, potpuna transpozicija Direktive o deponijama završena je 2010. godine. Međutim, Direktiva o ograničenju korišćenja opasnih supstanci u početnoj je fazi transpozicije, sa do sada transponovanih svega 6%, a stanje sa Direktivom o otpadu od električne i elektronske opreme je takvo da je 61,5% prijavljenog zakonodavnog usklađivanja izvršeno. Najlošije stanje je u oblasti rudarskog otpada: iako je novim Zakonom o rudarstvu i geološkim istraživanjima  obezbeđen izvestan napredak u transponovanju Direktive o rudarskom otpadu, podzakonska akta kojima bi trebalo da se regulišu pitanja u vezi sa uslovima, kriterijumima, postupkom i načinom odlaganja, upravljanjem i kategorizacijom rudarskog otpada, kao i izveštavanja o rudarskom otpadu, tek treba da budu usvojena.
Republika Srbija još uvek se suočava sa brojnim izazovima u pogledu kvaliteta voda. Iako koncentracije pokazatelja BPK5 u površinskim vodama ukazuju da su koncentracije jona amonijaka, nitrata i ortofosfata uglavnom u prihvatljivim granicama, među uzorcima vode u Vojvođanskom slivu 43% uzoraka kategorizovano je kao 'veoma loš' i 'loš' kvalitet vode. Najveće dozvoljene koncentracije i prosečne godišnje koncentracije pojedinih teških metala u najvećem broju jezera i u akumulacijama za vodosnabdevanje iznad su dozvoljenih granica. Vodovodna mreža sastoji se od 33.228 km cevi, a oko 79% stanovništva zemlje povezano je na javni vodovod (92% u Vojvodini). Međutim, kvalitet vode u sistemu vodovoda trpi velike količine zagađenja, pri čemu su ključni izvori zagađenja neprerađena industrijska i komunalna otpadna voda, drenažna voda iz poljoprivrede, procedne vode iz deponija, kao i zagađenje vezano za rečnu plovidbu i rad termoelektrana. Oko 67% ukupnih otpadnih voda ispuštenih u prijemnike proizvode domaćinstva, a 19% industrija. Iako raste, procenat domaćinstava povezanih na javnu kanalizacionu mrežu još uvek je mali: svega 36% u Centralnoj Srbiji i 23% u Vojvodini. Ostatak nastalih otpadnih voda odlazi u septičke jame, ili neposredno u podzemne vode. Problemi otpadnih voda još su ozbiljniji u industriji i rudarstvu. Svega 15% ukupne količine otpadnih voda prerađuje se na nivou primarne prerade, od čega 11% prolazi i sekundarnu preradu, a 3% tercijarnu. Svega 5% industrijskih otpadnih voda prolazi sve priznate faze prerade (mehanička, biološka i hemijska). Postrojenja za otpadne vode postoje u 21 opštini (od 219 registrovanih područja u Republici Srbiji); čak i najveći gradovi u Republici Srbiji (Beograd, Niš i Novi Sad) svoju otpadnu vodu bez prerade ispuštaju u vodoprijemnike. Kao rezultat, pojedine lokacije u Republici Srbiji (npr. Veliki Bački Kanal, Palić i Ludoško jezero, kanal za otpadne vode u Pančevu) izuzetno su zagađeni neprerađenim industrijskim i komunalnim otpadnim vodama. Transpozicija direktiva EU u sektoru voda i otpadnih voda još uvek je ograničena, i može da se smatra da je u toku. Najbolji rezultati ostvareni su u transpoziciji Okvirne direktive o vodama (80% prijavljenog usklađivanja zakonodavstva); Direktive o pijaćoj vodi (76%); kao i Direktive o poplavama (70%). Zakonodavstvo o graničnim vrednostima emisija za zagađivače vode i rokovi za njihovo poštovanje (kao i parametri za ekološki i hemijski status površinskih voda i hemijski kvantitativni status podzemnih voda) u potpunosti su usklađeni. Međutim, ostaje još mnogo posla u daljoj transpoziciji zahteva EU u pogledu urbanih otpadnih voda, nitrata, i Direktive o vodi za kupanje. Kada se govori o daljoj transpoziciji zahteva EU u pogledu standarda kvaliteta voda i Direktive o podzemnim vodama, treba reći da nije ostalo još tako mnogo posla u transpoziciji zahteva EU. Naime, Standardi kvaliteta voda (EQS za vode) su regulisani u našem zakonodavstvu Uredbom o graničnim vrednostima zagađujućih materija u površinskim i podzemnim vodama i sedimentu i rokovima za njihovo dostizanje (“Službeni glasnik RS”,broj 52/12), koja je transponovala odredbe iz velikog broja direktiva EU koje uređuju ovu oblast.
Takođe su EQS za površinske vode kada su u pitanju prioritetne i prioritetne hazardne supstance, dati Uredbom o graničnim vrednostima prioritetnih i prioritetnih hazardnih supstanci koje zagađuju površinske vode i rokovima za njihovo dostizanje („Službeni glasnik RS”, broj 35/11). Trenutno se otpočinje sa izradom Uredbe o izmenama i dopunama ove Uredbe i na taj način će se transponovati većina zahteva direktive 2008/105/EC.
Ove uredbe se primenjuju zajedno sa Pravilnikom o parametrima ekološkog i hemijskog statusa površinskih voda i parametrima hemijskog i kvantitativnog statusa podzemnih voda (Službeni glasnik RS'', broj 74/11).
Na osnovu navedenih akata se od 2012. godine sprovodi monitoring površinskih i podzemnih voda i sedimenta u našoj zemlji, koji je dosta usaglašen sa zahtevima Okvirne Direktive o vodama, a očekuje se da će biti u potpunosti usaglašen do kraja 2015. godine. Takođe, Oblast zaštite podzemnih voda potpuno je regulisana u našem zakonodavstvu Uredbom o graničnim vrednostima zagađujućih materija u površinskim i podzemnim vodama i sedimentu i rokovima za njihovo dostizanje (“Službeni glasnik RS”,broj 52/12).
Naime, ova Uredba propisuje EQS za osnovne parameter kvaliteta podzemnih voda u skladu sa Direktivom 80/68/ EEC o zaštiti podzemne vode od zagađivanja prouzrokovanog određenim opasnim supstancama, kao i obavezu vršenja osnovnog (nultog) merenja zagađujućih materija u podzemnim vodama, radi naknadnog utvrđivanja EQS za zagađjujuće materije sa minimalne liste polutanata iz Direktive 2006/118/EC o zaštiti podzemnih voda od zagađivanja I pogoršanja kvaliteta. Takođe, Uredbom se zabranjuje indirektno I direktno ispuštanje u podzemnu vodu zagađujućih materija sa Liste I i indirektno I direktno ispuštanje u podzemnu vodu zagađujućih materija sa Liste II, u toku sprovođenja nultog monitoringa, u skladu sa odredbama Direktive 2006/118/ EC.
Aktuelni problemi u zaštiti prirode uglavnom leže u neefikasnim tehnikama upravljanja u zaštićenim oblastima, uključujući sukobe interesa pri održivom korišćenju resursa, neefikasno planiranje i budžetiranje itd. Biološki diverzitet Republike Srbije, kako u pogledu ekosistema, tako i vrsta, izuzetno je visok. Ukupna površina zaštićenog zemljišta u Republici Srbiji  iznosi 527.152 ha, uključujući pet nacionalnih parkova (30% ukupno zaštićenog zemljišta), 14 parkova prirode (30%), predela izuzetnih odlika, kao i rezervata prirode (18%), spomenika kulture i područja od kulturnog i istorijskog značaja. Trenutno je 5,91% teritorije Republike Srbije pod nekim vidom zaštite. Tokom perioda 1980-2006. godine prosečna stopa zaštite iznosila je 13.000 ha godišnje, ali je ta vrednost u značajnoj meri smanjena tokom proteklih godina. Prostornim planom za Republiku Srbiju (2010. godine)  utvrđen je cilj od 10% zaštićenog zemljišta do 2015. godine, a 12% do 2021. godine. Međutim, potencijal od 61 „EMERALD“ područja procenjuje se da pokriva 1.019.269 ha, što čini 11,54% ukupne površine Republike Srbije, a podzakonski akt za njihovu klasifikaciju usvojen je 2010. godine. Osim toga, Vlada Republike Srbije skoro je u potpunosti uskladila nacionalne propise sa direktivama EU za zaštitu prirode (95-100% usklađenosti), i pokrenula je identifikaciju NATURA 2000 mreže. 
Industrijsko zagađenje u Republici Srbiji značajno utiče na životnu sredinu i zdravlje. Oko 75% neorganskih supstanci izliva se iz 10 od oko 250 industrijskih postrojenja – naročito fabrike čelika u Smederevu, termoelektrana Nikola Tesla A i B u Obrenovcu, fabrike obojenih metala Zorka Šabac, termoelektrane Kostolac, rudnika u Boru i Sjenici, kao i otvorenog kopa Kolubara. Glavni tačkasti izvori organskog tečnog zagađenja u Republici Srbiji jesu oko 130 farmi svinja sa 1,2 miliona grla. Vlada je trenutno u procesu usklađivanja nacionalnog zakonodavstva sa evropskim direktivama u ovom sektoru. Transponovane su pojedine odredbe Direktive o industrijskim emisijama, kroz transpoziciju prethodnih direktiva iz te oblasti. Međutim, Seveso direktiva  još uvek nije u potpunosti transponovana, iako je ostvaren određeni napredak. Najveći deo propisa sistema EMAS još uvek nedostaje. U Izveštaju EK o napretku za 2012. godinu istaknuto je da je potrebna dalja institucionalizacija integrisanog pristupa izdavanju dozvola i jačanje administrativnih kapaciteta.
Oblast hemikalija je prema izveštajima skoro u potpunosti regulisana u skladu sa zakonodavnim i zahtevima EU. Međutim, kako je EU donela novu Uredbu o biocidnim proizvodima koja se primenjuje od 1. septembra 2013. godine, neophodno je dalje usklađivanje u oblasti upravljanja biocidnim proizvodima. Pored toga, s obzirom da se relevatno zakonodavstvo EU stalno prilagođava naučnom i tehničkom napretku, potrebno je osigurati kontinuirano praćenje stanja i usaglašavanje nacionalnog zakonodavstva. Postupci koji se u EU sprovode centralizovano ne sprovode se u Republici Srbiji. Ovi postupci podrazumevaju procenu rizika od hemikalija i procenu rizika od aktivnih supstanci u biocidnom proizvodu. Međutim, procena rizika od biocidnih proizvoda vrši se na nacionalnom nivou te je stoga postupak preuzet u nacionalno zakonodavstvo. Postupak regulatorne procene rizika od biocidnih prizvoda zasniva se na procedurama koje do sada nisu sprovođene u našoj zemlji i usko specifičnim znanjima. Odgovarajuće obučeni kadrovi su ključni za sprovođenje ovih postupaka. S tim u vezi neophodno je dalje jačanje institucionalnih i administrativnih kapaciteta sa naročitim akcentom na izgranji kapaciteta za procenu rizika.
 Sprovođenje zakona unapređeno je realizacijom godišnjih planova inspekcije u vezi sa adekvatnom primenom odredbi kojima se uređuje oblast upravljanja hemiklaijama. Nakon promene Vlade i izmene Zakona o ministarstvima, ukinuta je Agencija za hemikalije, a njene nadležnosti prenete su na ministrastvo nadležno za životnu sredinu.Buka u životnoj sredini predstavlja sve veći problem, u Srbiji, naročito u gradovima. Najveći izvori buke u životnoj sredini su saobraćaj i industrija. U državama Evropske unije, 2002. godine je doneta Direktiva o proceni i upravljanju bukom u životnoj sredini  koja predviđa izradu strateških karata buke, i na osnovu njih donetih akcionih planova. Zakonodavstvo Republike Srbije je u oblasti zaštite od buke u potpunosti usklađeno sa propisima EU, međutim, potrebno je jačanje sprovođenja, naročito u oblasti izrade strateških karata buke i pripreme odgovarajućih akcionih planova za zaštitu od buke.
Klimatske promene - Republika Srbija članica je Okvirne konvencije UN o promeni klime od juna 2001. godine. Kjoto protokol stupio je na snagu u januaru 2008. godine. Odredbe najvažnijih multilateralnih sporazuma, uključujući Bečku konvenciju i Montrealski protokol takođe su u potpunosti transponovane u nacionalno zakonodavstvo. Vlada Republike Srbije usvojila je Prvi izveštaj, i podnela ga je Okvirnoj konvenciji UN o promeni klime 2010. godine, dok je priprema Drugog izveštaja Republike Srbije počela u septembru 2012. godine i trebalo bi da se završi najkasnije u junu 2015. godine. U skladu sa Prvim izveštajem, ukupne emisije gasova staklene bašte (GSB) tokom referentne 1990. godine (ne uzimajući u obzir količine uklonjene šumama) iznosile su 80.803 GgCO2eq. Ukupna količina emisija GSB po glavi stanovnika 2004. godine prijavljena je u vrednosti od ispod 5 tona CO2eq, odnosno oko 40% proseka za EU25, ili 70% proseka za zemlje JIE.  Najveći procenat potekao je iz energetskog sektora (77,69% svih emisija), i poljoprivrede (14,64%). Emisije opštinskih deponija i muljnog otpada zajedno su činile 2,39% ukupnih emisija GSB. Ukupan iznos emisija ugljen dioksida 1990. godine iznosio je 62.970 Gg, od čega je 84,1% poteklo iz sagorevanja fosilnih goriva u energetskom sektoru. Ukupna količina emisija GSB tokom 1998. godine pokazala je značajan trend smanjenja (-21,8%) u poređenju sa 1990. godinom. Srednja godišnja temperatura porasla je u skoro svim delovima Republike Srbije, osim na jugoistoku zemlje, do 0,04°C/godišnje. Uočeno je smanjenje količine padavina zimi i u prolećnom periodu na severu i istoku Republike Srbije. Procene budućih klimatskih promena dobijene iz integracije regionalnih klimatskih modela pokazuju da može da se očekuje dalji porast srednje godišnje temperature. Kao što je navedeno u Izveštaju EK o napretku za 2012. godinu, postoji potreba uspostavljanja još više strateškog pristupa u zemlji. Trenutno ne postoji sveobuhvatni strateški dokument koji se bavi klimatskim promenama, međutim očekuje se da priprema nacionalne Strategije klimatskih promena počne 2013. godine. Osim toga, stepen integracije klimatskih promena u nacionalne strategije razvoja (i sveobuhvatne i sektorske) još uvek nije dovoljan (uz izuzetak Nacionalne strategije održivog razvoja). Nedostaju kapaciteti, i nedostaju određeni podaci za uspostavljanje inventara GSB; osim toga, nema dovoljno analiza uticaja klimatskih promena i mogućnosti prilagođavanja na izmenjene klimatske uslove. Iako je Vlada Republike Srbije usvojila nacionalnu Uredbu o metodologiji za prikupljanje podataka za Nacionalni inventar emisije GSB, sistem za sistematsko prikupljanje podataka o emisijama GSB u čitavoj privredi (i drugih informacija od značaja za klimatske promene) još uvek nije u potpunosti uspostavljen, i potrebno ga je unaprediti kako bi se uskladio sa zahtevima EU za praćenje, izveštavanje i proveru. U Izveštaju EK o napretku za 2012. godinu, u oblasti klimatskih promena, ističe se da je ostvaren ograničen napredak u usklađivanju sa pravnim tekovinama EU. Transpozicija Direktive o sistemu trgovine emisijama još uvek nije počeo; transpozicija Direktive o geološkom skladištenju ugljen dioksida pokrenuta je usvajanjem Zakona o rudarstvu i geološkim istraživanjima, i ocenjeno je da je transponovana do 17%; slična je situacija i sa transpozicijom Direktove o kvalitetu benzinskih i dizel goriva. Iako su preduzeti početni koraci za utvrđivanje stacionarnih instalacija za svrhe buduće primene sistema za trgovinu emisijama, potrebni su dalji napori. U slučaju Direktive o informisanju potrošača, sprovođenje još uvek nije počelo, pošto nema pravnog osnova u postojećem zakonodavstvu koji bi mogao da predstavlja osnov za sprovođenje odredbi Direktive.
Odgovarajući institucionalni i administrativni kapaciteti za sprovođenje, praćenje i primenu zakonodavstva u oblasti životne sredine i klimatskih promena još uvek su „u izradi“ i potrebno ih je unaprediti. Potrebno je unaprediti administrativne kapacitete državnih institucija koje se bave zaštitom životne sredine. Nadležnosti u oblasti voda podeljene su između više ministarstava i agencija. U prethodnom periodu, uspostavljena je dosta dobra saradnja između između pomenutih institucija, ali problem još uvek postoji vezan za preklapanje nadležnosti i nedovoljno izdefinisane oblasti koje pokrivaju nadležnosti ministarstava, posebno ministarsstva nadležnog za energetiku, razvoj, životnu sredinu, poljoprivredu, šumarstvo, vodoprivredu, prirodne resurse, rudarstvo i prostorno planiranje.. U Izveštaju EK za 2012. godinu naglašeno je da bi „jačanje administrativnih kapaciteta trebalo da ostane prioritet za Srbiju“. Potrebno je obratiti posebnu pažnju na lokalne samouprave i njihovu ulogu u sprovođenju zakonodavstva u oblasti životne sredine. Postupak decentralizacije preneo je čitav niz novih nadležnosti u oblasti životne sredine na nivo lokalne vlasti, i može se očekivati nastavak tog procesa. Potrebno je obratiti posebnu pažnju na lokalne institucije za zaštitu životne sredine prilikom buduće izgradnje i jačanja kapaciteta.
Ulaganja u životnu sredinu u Republici Srbiji su nedovoljna. Najvažniji izvor finansiranja za sektor životne sredine i klimatskih promena jeste državni budžet i prihodi od taksi. Trenutna procena rashoda iz budžeta Republike, AP Vojvodine i gradova i opština za životnu sredinu iznosi 0,3% BDP. U periodu 2007-2012. godine alocirano je 275M evra kroz sve vidove razvojne pomoći. Vrhunac apsorpcije ostvaren je 2011. godine sa 46,62M evra. Prema Nacionalnom programu zaštite životne sredine, rashodi u zaštiti životne sredine trebalo bi da dostignu 1,2% BDP do 2014. godine, a 2,4% BDP do 2019. godine. Ove projekcije zasnovane su na godišnjem rastu od 5% BDP, i ozbiljno ih ugrožavaju aktuelni makroekonomski trendovi. Osim toga, nedavno raspuštanje Fonda za zaštitu životne sredine i značajno smanjenje sredstava Budžetskog fonda za vode Republike Srbije učinilo je ulaganja u životnu sredinu složenijim.
B6.2. Strateški okvir
Nacionalni strateški okvir
Na osnovu najvažnijih strateških dokumenata za sektor, predstavljenih u prilogu 1, sektorske i SWOT analize, prioriteti sektora grupisani su tako da odražavaju tri glavne vrste aktivnosti, u skladu sa principom koncentracije:
(vi)	Potpuno i kvalitetno usklađivanje sa pravnim tekovinama EU u oblasti životne sredine i klimatskih promena – javne politike EU u oblasti životne sredine izuzetno su obimne i pokrivaju sve najvažnije aspekte životne sredine i klimatskih promena. Postupak usklađivanja zahteva potpuno ažuriranje nacionalnog zakonodavstva u ovoj oblasti, uspostavljanje i jačanje institucionalnog sistema, i planiranje i razvoj skupe infrastrukture u oblasti životne sredine. Cilj Republike Srbije je sprovođenje zahteva poglavlja o životnoj sredini do 2019. godine, osim onih sa prelaznim aranžmanima (uglavnom u vezi sa sprovođenjem direktiva koje izazivaju visoke troškove). Ovim ciljem utvrđuje se veoma tesan vremenski raspored za veliki broj aktivnosti. Uprkos ostvarenom značajnom napretku u trasnpoziciji pravnih tekovina koje se odnose na životnu sredinu, još uvek je potrebno mnogo napora da bi se dovršio postupak transpozicije i osiguralo sprovođenje transponovanih zahteva. Potreba za ulaganjem u otpad i vodnu infrastrukturu sama dostiže okvirno oko 4 milijarde evra (prema nekim analizama i značajno više). Prema tome, Nacionalna strategija za aproksimaciju u oblasti životne sredine zahteva da se sprovođenje usredsredi na zahteve EU, a rad na usklađivanju i sprovođenju pravnih tekovina EU ima prioritet u odnosu na druge nacionalne planove, uključujući neophodnu preraspodelu finansijskih i kadrovskih resursa u skladu sa tim izborom.
(vii)	Borba protiv klimatskih promena – Republika Srbija, kao i sve ostale zemlje u regionu, izložena je efektima klimatskih promena, uključujući suše, poplave i druge nepogode. Iako još ne postoji strateški okvir, zemlja preduzima mere za razvoj politika prilagođavanja i doprinosi globalnim aktivnostima smanjenja emisije gasova staklene bašte. Niz važnih aktivnosti za ublažavanje i prilagođavanje predviđen je u okviru Prvog izveštaja Republike Srbije prema Okvirnoj konvenciji Ujedinjenih nacija o promeni klime. Ovim dokumentom predviđaju se aktivnosti uspostavljanja boljeg informacionog osnova putem unapređenja statistika i ažuriranjem inventara emisija gasova staklene bašte, uspostavljanja praćenja i izveštavanja u pogledu uticaja klimatskih promena.  Urađena je ocena ugroženosti za niz sektora kako bi se omogućilo bolje uključivanje pitanja klimatskih promena u druge sektorske strategije, uspostavile javne politike i instrumenti u različitim sektorima za ublažavanje posledica i prilagođavanje na izmenjene klimatske uslove, i kako bi se privredni sektori pripremili za učešće u mehanizmima Kjoto protokola.  Podizanjem svesti javnosti o klimatskim promenama podržaće se sprovođenje javnih politika u oblasti klimatskih promena. Kako bi se nacionalni napori efikasnije usmerili i organizovali, Republika Srbija priprema Drugi izveštaj Republike Srbije u sklopu Okvirne konvencije Ujedinjenih nacija o promeni klime i inicirala je izradu Nacionalne strategije borbe protiv klimatskih promena.
(viii)	Kvalitet životne sredine – Republika Srbija namerava da sprovede niz mera kojima se unapređuje kvalitet životne sredine. Ovo uključuje osiguravanje da pijaća voda u naseljima ispunjava standarde kvaliteta Direktive EU o pijaćoj vodi, proširenje centralizovanog snabdevanja vodom za odabrana ruralna područja sa najlošijim kvalitetom vode, unapređenje kvaliteta vode u vodotokovima smanjenjem stope ispuštanja neprerađenih industrijskih i komunalnih otpadnih voda proširenjem kanalizacionog sistema tako da pokriva 65% stanovništva do 2019. godine i obezbeđivanje prerade otpadnih voda u naseljima uz značajan uticaj na prijemne vode, naročito u osetljivim područjima. Cilj je da se da uvede razdvajanje i prerada opasnog otpada iz domaćinstva i industrije, kao i drugih posebnih tokova otpada, obezbede regionalni opštinski centri za upravljanje otpadom u svakom od regiona u skladu sa Direktivom EU o deponijama, podsticanje reciklaže otpada, zatvaranje i rekultivaciju postojećih deponija i otpada koji ne ispunjavaju potrebne uslove. Ciljevi su postavljeni radi unapređenja kvaliteta vazduha smanjenjem emisija iz sektora energetike, industrije i saobraćaja, uspostavljanja kvaliteta ambijentalnog vazduha u skladu sa direktivama EU, naročito uz aktivnosti u naseljima u kojima se premašuju granične vrednosti, jačanja institucionalnih i administrativnih kapaciteta u oblasti kvaliteta vazduha i klimatskih promena. Uspostavljanjem eko-koridora, posebnih sigurnih zona, praćenjem i prevencijom efekata ekonomskih aktivnosti, očuvanjem zaštićenih biljnih i životinjskih vrsta, biće zaštićen bogat biodiverzitet zemlje. Cilj je takođe i unapređenje sistema za upravljanje u zaštićenim područjima i dalje širenje mreže zaštićenih područja.
NAD prioritet: „Stvaranje i jačanje strateških, regulatornih, finansijskih i mehanizama za praćenje za osiguranje održivog razvoja, uključujući podizanje svesti u pogledu pitanja životne sredine“ doprinosi sektorskom prioritetu (i) navedenom u prethodnom tekstu.
NAD prioritet: „Podrška za prilagođavanje, ublažavanje i sprečavanje rizika klimatskih promena“ u skladu je sa sektorskim prioritetom (ii) navedenim u prethodnom tekstu.
NAD prioritet: „Osiguranje održivosti životne sredine putem pouzdanog upravljanja prirodnim resursima i smanjenjem zagađenja“ u skladu je sa sektorskim prioritetima (i) i (iii) navedenim u prethodnom tekstu.
Prilikom razvoja mera za sprovođenje prioriteta, za period 2014-2020. godine uzeti su u obzir sledeći ciljevi utvrđeni Nacionalnom strategijom za aproksimaciju:
•	transpozicija zahteva EU u oblasti životne sredine u nacionalno zakonodavstvo do 2014. godine i potpun završetak procesa najkasnije 2019. godine
•	uspostavljanje obaveznih institucija do 2016. godine i završetak programa izgradnje kapaciteta najkasnije 2019. godine
•	sprovođenje zahteva EU do 2019. godine, osim onih sa dogovorenim prelaznim periodima
•	ostvarivanje značajnog napretka u uspostavljanju infrastrukture zaštite životne sredine do 2020. godine i završetak razvoja infrastrukture do 2030. godine
Regionalne i transnacionalne strategije
U okviru Strategije EU za Dunavski region životna sredina čini jedan od izazova: Dunavski region je važan međunarodni hidrološki sliv i ekološki koridor. Stub II: Zaštita životne sredine u Dunavskom regionu usmeren je na tri prioritetne oblasti: (1) Oporavak i održavanje kvaliteta voda; (2) Upravljanje rizicima po životnu sredinu i (3) Očuvanje biodiverziteta, predela i kvaliteta vazduha i zemljišta. Strategijom je predložen akcioni plan usmeren na ostvarivanje ciljeva životne sredine utvrđenih u Planu upravljanja vodama za sliv reke Dunav, smanjenje nivoa zagađenja nutrijentima u reci Dunav, sprovođenje planova upravljanja rizikom od obimnih poplava na Dunavu, čime bi se ostvarilo značajno smanjenje rizika od poplava do 2021. godine, uzimajući u obzir potencijalni uticaj klimatskih promena, uz pripremu delotvornih planova upravljanja za sve Natura 2000 lokalitete, kao i smanjenje područja na koje utiče erozija tla. Vlada Republike Srbije je 2010. godine usvojila odluku  kojom se definišu njeni prioritetni stubovi za Dunavski region u Srbiji, sa ciljem ostvarivanja ciljeva zaštite životne sredine i održivog korišćenja prirodnih resursa.
Dokumenta EU i međunarodni sporazumi u vezi sa sektorom
U Evropskom partnerstvu sa Republikom Srbijom od 18. februara 2008. godine (2008/213/EZ) (pod: Sektorske politike – Životna sredina) navodi se niz kratkoročnih i srednjoročnih prioriteta, uključujući: jačanje administrativnih kapaciteta u okviru relevantnih državnih organa i dalje usklađivanje sa standardima EU u sektoru životne sredine, uz naglasak na sprovođenje strategija u oblasti životne sredine. U Sporazumu o stabilizaciji i pridruživanju (Naslov VIII, Strategije saradnje, član 111. – Životna sredina) navodi se da se utvrđuje saradnja sa ciljem jačanja administrativnih struktura i procedura kako bi se osiguralo strateško planiranje životne sredine i koordinacije između relevantnih aktera, i usmerava pažnja na usklađivanje zakonodavstva Republike Srbije sa pravnim tekovinama Zajednice. Posebna pažnja biće usmerena na Kjoto protokol. U skladu sa članom 116. finansijska pomoć može da pokriva sve sektore saradnje, uz posebnu pažnju na „usklađivanje zakonodavstva, ekonomskog razvoja i zaštite životne sredine“. Poštovanjem Ugovora o osnivanju Energetske zajednice potpisanog u oktobru 2005. godine, Republika Srbija pristala je da poštuje pravne tekovine EU u oblasti životne sredine i Kjoto protokol.
Konvencija o zaštiti i korišćenju prekograničnih vodotoka i međunarodnih jezera Ekonomske komisije za Evropu Ujedinjenih nacija (Republika Srbija je ratifikovala 2010. godine), predstavlja osnov za prekograničnu saradnju u oblastgi voda, kako bilateralnu tako i multilateralnu. 
B6.3. Agenda EU
„Održivi rast“ – promovisanje „zelenije“ i konkurentnije privrede koja efikasnije koristi resurse – jedan je od najvažnijih prioriteta strategije Evropa 2020. Ovo se odražava u jednoj od sedam ključnih inicijativa koje je predstavila EK, odnosno „Evropa koja efikasno koristi resurse“ kojom se utvrđuje agenda za povećanje održivosti privrede Evrope do 2050. godine, sa ciljem razdvajanja ekonomskog rasta od korišćenja resursa, podrške za prelazak na privredu sa niskim misijama ugljenika, veće korišćenje obnovljivih izvora energije, smanjenje emisija CO2 i promovisanje energetske efikasnosti.
Zajednički pristup pratećih aktivnosti konferencije Rio+20 (naročito Ciljevi održivog razvoja i revidiranje Milenijumskih ciljeva razvoja – MDG) predložene u Saopštenju EK pod naslovom „Pristojan život za sve“. Opšti cilj ovog okvira za period nakon 2015. godine jeste da se osigura „pristojan život za sve“ do 2030. godine, uklanjanje siromaštva u svim dimenzijama (ekonomska, društvena, životna sredina) i obezbeđivanje održive budućnosti za čitav svet. Ovaj okvir uključivao bi ograničen skup ciljeva koji pokrivaju osnovni ljudski razvoj (na osnovu ažuriranih postojećih MDG i odražavajući pitanja kao što je socijalna zaštita), pokretače održivog i inkluzivnog rasta i razvoja kako bi se osigurala strukturna transformacija privrede, stvaranje proizvodnih kapaciteta i zapošljavanje, kao i prelazak na inkluzivnu „zelenu“ ekonomiju sposobnu da se suoči sa klimatskim promenama, kao i održivo upravljanje prirodnim resursima.
Ostale važne inicijative kojima se oblikuju javne politike EU u oblasti životne sredine i klimatskih promena uključuju Strategiju biodiverziteta EU, koja za cilj ima zaustavljanje gubitka biodiverziteta i ekosistema u EU do 2020. godine, i strategiju za vodu – Plan za vodu sa vremenskim okvirom koji doseže do 2050. godine i za cilj ima osiguranje dovoljne količine kvalitetne vode kako bi se ispunile potrebe građana, privrede i životne sredine u čitavoj EU. Planom za vodu navode se aktivnosti boljeg sprovođenja postojećeg zakonodavstva koje se odnosi na vodu, delotvornije integracije ciljeva iz oblasti politika voda u ostale javne politike, kao i popunjavanje određenih jazova, naročito u vezi sa količinama i efikasnošću u pogledu vode.
Evropska komisija predložila je nov program aktivnosti u oblasti životne sredine za EU „Dobar život u okviru ograničenja naše planete“, koji će rukovoditi strategijom životne sredine do 2020. godine. Zaštita prirodnog kapitala, podsticanje veće efikasnosti u korišćenju resursa i ubrzan prelazak na ekonomiju sa niskim karbonskim otiskom ključne su karakteristike programa, koji takođe nastoji da se bavi i ekološkim uzrocima bolesti. Program sadrži 9 prioritetnih ciljeva, uključujući zaštitu, očuvanje i unapređenje prirodnog kapitala EU, pretvaranje EU u „zelenu“ i konkurentnu privredu koja efikasno koristi resurse i ima nizak karbonski otisak, čuvanje građana EU od pritisaka uzrokovanih životnom sredinom i rizika po zdravlje i blagostanje. Takođe će biti preduzete aktivnosti kako bi se maksimalno uvećale prednosti zakonodavstva EU u oblasti životne sredine, unapredila baza polaznih podataka za izradu politika u oblasti životne sredine, i osigurala ulaganja u životnu sredinu i klimatske politike.
Inicijative koje su u toku uključuju revidiranje strategija u vezi sa vazduhom, pripreme za sveobuhvatan paket o otpadu, rasprave o predlogu Zajedničke poljoprivredne strategije koja sadrži tri glavna elementa životne sredine, odnosno: pravila za unakrsnu usklađenost, „pozelenjavanje“ i ruralni razvoj.
Pravne tekovine EU u oblasti životne sredine – Na osnovu šest Akcionih programa u oblasti životne sredine, EU je usvojila oko 200 pravnih akata u toj oblasti usmerenih na unapređenje kvaliteta životne sredine. Pravne tekovine EU u oblasti životne sredine rezimirane su u okviru poglavlja 27, što uključuje sledeće zakonodavne oblasti: (i) horizontalne zahteve, (ii) kvalitet vazduha, (iii) upravljanje otpadom, (iv) kvalitet voda, (v) zaštitu prirode, (vi) sprečavanje i kontrolu industrijskog zagađenja, (vii) hemikalije, (viii) buku, (ix) klimatske promene. Trenutno, za svrhe praćenja napretka, EK od Republike Srbije traži da izveštava o sprovođenju preko 80 direktiva i uredbi, što u suštini predstavlja glavnu nacionalnu agendu usklađivanja u ovom sektoru.
Pojedine problematične oblasti za nacionalno usklađivanje sa pravnim tekovinama EU u oblasti životne sredine i aktivnosti predviđene za sprovođenje zahteva EU navedene u NPAA uključuju sledeće:
Horizontalno zakonodavstvo – ovaj međusektorski deo pravnih tekovina EU u oblasti životne sredine potrebno je u potpunosti primeniti do datuma pridruživanja, što će zahtevati značajan razvoj nacionalnih kapaciteta. Horizontalno zakonodavstvo uključuje važne delove zakonodavstva koji se odnose, između ostalog, na ocene uticaja na životnu sredinu i strateške ocene uticaja na životnu sredinu; javno učešće u procesu odlučivanja; pristup informacijama o pitanjima životne sredine. U okviru ovog podsektora, pored obimnog zakonodavnog programa, NPAA predviđa i niz važnih strateških aktivnosti, uključujući: (i) usvajanje Akcionog plana za sprovođenje Nacionalnog programa zaštite životne sredine tokom petogodišnjeg perioda (u skladu sa relevantnim strateškim dokumentima EU koji uključuju Šesti akcioni program EU u oblasti životne sredine, Strategiju održivog razvoja EU, Milenijumske ciljeve razvoja i Deklaraciju iz Rija); (ii) usvajanje Nacionalne strategije infrastrukture o prostornim podacima za period 2013-2015. godine; (iii) usvajanje Programa za upravljanje nacionalnim informacionim sistemom za zaštitu životne sredine; (iv) uspostavljanje sistematskog praćenja održive proizvodnje i potrošnje; (v) razvoj smernica o javnom učešću u odlučivanju o pitanjima od značaja za životnu sredinu; (vi) razvoj priručnika o pravnoj zaštiti u pitanjima životne sredine. Predviđeno je da aktivnosti u vezi sa informisanjem budu vođene razvojem „Integrisane strategije za uspostavljanje nacionalnog sistema praćenja stanja životne sredine u Republici Srbiji“.
Kvalitet vazduha – Izazovi uključuju smanjenje emisija iz stacionarnih izvora kao što su elektrane i postrojenja za lokalno daljinsko grejanje, prilagođavanje rafinerija nafte tako da ispunjavaju standarde EU, kontrola emisija isparljivih organskih jedinjenja nastalih skladištenjem i distribucijom benzina, jačanje institucija za praćenje i prikupljanje podataka, rešavanje sve većeg nivoa zagađenja zbog saobraćaja u gradovima. Odgovarajući na izazove ovog podsektora, NPAA predviđa razvoj niza pravnih akata i drugih aktivnosti kojima će se stvoriti regulatorni osnov za sprovođenje zahteva uključujući (i) revidiranje postojeće „Uredbe o graničnim vrednostima emisije zagađujućih materija u vazduh“; (ii) usvajanje „Uredbe o graničnim vrednostima emisije zagađujućih materija u vazduh iz stacionarnih izvora zagađenja osim postrojenja za sagorevanje“; (iii) utvrđivanje kategorija kvaliteta vazduha u zonama i naseljima, na godišnjem nivou, putem usvajanja „Uredbe o utvrđivanju kategorija kvaliteta vazduha“; (iv) usvajanje plana za kvalitet vazduha za naselje Bor i razvoj planova za kvalitet vazduha u gradovima Beograd i Novi Sad; (v) usvajanje „Nacionalnog programa za postepeno smanjivanje godišnjih maksimalnih nacionalnih emisija zagađujućih materija“; (vi) usvajanje „Plana za sprovođenje zakonodavstva EU u vezi sa sadržajem sumpora u pojedinim tečnim gorivima“, (vii) usvajanje sistema kontrole i praćenja tržišta tečnih goriva.
Upravljanje otpadom – Sprovođenje Direktive o deponijama zahteva značajna ulaganja radi uspostavljanja, odnosno unapređenja deponija. Ostali izazovi uključuju sprovođenje zahteva za ambalažni otpad u pogledu standarda u izradi pakovanja i specifičnih ciljeva za reciklažu i oporavak ambalažnog otpada, zakonodavstvo u oblasti električnog i elektronskog otpada kojim se zahteva uspostavljanje nacionalnog sistema za prikupljanje, reciklažu i povraćaj električne i elektronske robe i navode ciljevi za upravljanje drugim tokovima otpada. NPAA predviđa razvoj „Plana sprovođenja direktive o deponijama“, koji će uključivati ocenu sve potrebne infrastrukture za odlaganje otpada na deponije, a uključivaće i važne aktivnosti za sprovođenje Okvirne direktive o otpadu i zahteva za rad sa ambalažnim otpadom. Upravljanje ambalažnim otpadom dalje će se rešavati usvajanjem „Uredbe o utvrđivanju plana smanjenja količine ambalažnog otpada“ (2014-2018. godine). NPAA predviđa razvoj planova za upravljanje određenim tokovima otpada, kao što su električni i elektronski otpad, korišćene baterije i akumulatori, otpadna ulja i azbest. Prioriteti za ulaganja u podsektoru upravljanja otpadom vezani su za razvoj infrastrukture za uspostavljanje regionalnih sistema za upravljanje otpadom.
Voda – Potrebni su veliki investicioni programi za upravljanje otpadnim vodama i unapređenje kvaliteta pijaće vode. Sprovođenje Okvirne direktive o vodama zahteva ozbiljne pripremne radove i snažnu institucionalnu osnovu. Izazovi uključuju i sprovođenje Direktive o nitratima, naročito definisanje osetljivih zona i uspostavljanje akcionih planova koje će sprovoditi poljoprivrednici. U borbi protiv relativno sporog napretka u sektoru voda NPAA predviđa obimne mere za transpoziciju pravnih akata i planiranje sprovođenja. Aktivnosti uključuju razvoj „Strategije za upravljanje vodama na teritoriji Republike Srbije“ kojom će se uspostaviti dugoročni smer upravljanja vodama. Ovu strategiju pratiće usvajanje planova upravljanja vodama. Biće doneto nekoliko planova upravljanja vodama od kojih je jedan Plan upravljanja vodama za sliv reke Dunav i njega priprema ministarstvo nadležno za poljoprivredu, šumarstvo i vodoprivredu-Republička Direkcija za vode, dok ostale pripremaju Srbijavode, Vode Vojvodine i Beogradvode, za slivna područja iz svoje nadležnosti prema članu 34.Zakona o vodama (''Sl. Gl. RS'', br. 30/10 i 93/12). Očekuju se planovi za sprovođenje Direktiva o tretmanu komunalnih otpadnih voda (91/271/EEZ) i Direktive o nitratima, kao i Plan zaštite voda od zagađivanja i Plan za upravljanje rizikom od poplava. Treba naglasiti i Plan za zaštitu voda od zagađivanja, jer od njega značajno zavisi i sprovođenje Uredbe o GVE i generalno očuvanje kvaliteta voda. Za njegovu pripremu je prema Zakonu o vodama (''Sl.gl. RS'', br. 30/10 i 93/12) nadležno ministarstvo zaduženo za poslove za poljoprivrede, šumarstva i vodoprivrede -Republička direkcija za vode (jedan od primera potrebe dobre međuresorske saradnje), a donošenje je prema Zakona o vodama bilo planirano za kraj 2012. Godine, međutim odloženo je za kraj 2014. godine. Predviđene su i mere za jačanje administrativnih kapaciteta, uključujući uspostavljanje Nacionalne konferencije za vodu, kojom će se omogućiti učešće javnosti u odlučivanju o oblasti upravljanja vodama za svako vodno područje, jačanje kapaciteta inspekcija da vrše nadzor kvaliteta ispuštenih otpadnih voda i kvaliteta podzemnih voda, proširenje nadzorne mreže i obezbeđivanje unapređenog pravnog osnova. Pažnja će biti usmerena na sprovođenje investicionih projekata u naseljima sa više od 2000 ES (ekvivalentnog stanovništva).
Kontrola industrijskog zagađenja i upravljanje rizikom – Direktiva o industrijskim emisijama odnosi se na veliki broj preduzeća i postrojenja i velika ulaganja koja je potrebno uskladiti sa zahtevima Direktive. NPAA predviđa dalju transpoziciju zahteva o industrijskom zagađenju u nacionalno zakonodavstvo, uključujući (i) definisanje pristupa usklađivanja nacionalnog zakonodavstva sa zakonodavstvom EU u obuhvatu nove Direktive o industrijskim emisijama; (ii) razvoj programa za sprečavanje i kontrolu industrijskog zagađenja; (iii) upravljanje hemikalijama usmereno na smanjenje industrijskog zagađenja i početak rada u skladu sa uslovima propisanim integrisanim dozvolama; (iv) stvaranje uslova za sprovođenje sistema EMAS. Kao mera za izgradnju kapaciteta, predviđa se razvoj tri primera integrisane dozvole za odabrana industrijska postrojenja. Osim toga, niz planiranih mera odnosi se na sprovođenje Seveso direktive, uključujući utvrđivanje Seveso objekata (npr. postrojenja čije aktivnosti mogu da dovedu do hemijskih nesreća sa prekograničnim posledicama), jačanje kapaciteta za razvoj Izveštaja o bezbednosti i planova za hitne slučajeve za tri operatera Seveso objekata.
Zaštita prirode – Definisanje i određivanje Natura 2000 lokacija pokazalo se veoma teškim, uz slabo sprovođenje postojećih zakona o zaštiti prirode. Mreža Natura 2000 ključni je element u zaštiti bogatog biodiverziteta i ekosistema zemalja i potrebno ju je završiti do datuma pridruživanja. NPAA predviđa usvajanje revidirane „Strategije o biodiverzitetu“, usklađivanje sa metodologijom za definisanje pokazatelja u oblasti biodiverziteta, šumarstva, lova i ribolova u skladu sa zahtevima Direktive o pticama i Direktive o životnim staništima, razvoj metodologije za mapiranje oblika staništa i vrsta iz priloga direktiva i obuku timova za mapiranje oblika staništa i vrsta, unapređenje informacionog sistema NATURA 2000, razvoj nacrta spiska potencijalnih NATURA 2000 lokacija, izgradnju kapaciteta za efikasno sprovođenje zahteva Konvencije o međunarodnom prometu ugroženih vrsta divlje faune i flore. 
Tokom perioda 2014-2016. godine glavno usmerenje NPAA jeste na dovršetak transpozicije pravnih tekovina EU u oblasti životne sredine, pripremu planskih dokumenata za usmeravanje sprovođenja, uspostavljanje i jačanje administracije i dalji napredak u razvoju potrebne infrastrukture.
U pogledu poglavlja 22 – Regionalna politika i koordinacija strukturnih instrumenata, Vlada Republike Srbije i Evropska komisija potpisale su 29. novembra 2007. godine Okvirni sporazum koji je 26. decembra 2007. godine ratifikovala Narodna skupština Republike Srbije, usvajanjem Zakona o potvrđivanju Okvirnog sporazuma  između Vlade Republike Srbije i Komisije Evropskih zajednica o pravilima za saradnju koja se odnose na finansijsku pomoć Evropske zajednice Republici Srbiji u okviru sprovođenja pomoći prema pravilima Instrumenta za pretpristupnu pomoć (IPA). Vlada Republike Srbije usvojila je Uredbu o decentralizovanom sistemu upravljanja  sredstvima razvojne pomoći Evropske unije u okviru IPA. 
Pet komponenti postojeće regulative za ciklus 2007-2013. godine se za period 2014-2020. godine menjaju u strateške oblasti: (a) proces tranzicije ka članstvu u Zajednici i izgradnja kapaciteta; (b) regionalni razvoj; (v) zapošljavanje, socijalne politike i razvoj ljudskih resursa; (g) poljoprivreda i ruralni razvoj i (d) regionalna i teritorijalna saradnja. Glavni princip za IPA II biće sektorski pristup. 
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B6.4. Opšti ciljevi i prioriteti u sektoru (2014-2020. godine)
Pored analize situacije predstavljene u prethodnim odeljcima, sprovedena je i SWOT analiza sektora životne sredine i klimatskih promena radi utvrđivanja dugoročnih ciljeva, srednjoročnih strateških prioriteta, realističnih i ciljanih mera. Analiza je predstavljena u daljem tekstu.
Prednosti	Nedostaci
•	Doneta osnovna/krovna strateška dokumenta 
•	Najveći deo okvirnog zakonodavstva EU transponovan, uspostavljen osnovni pravni okvir
•	Uspostavljen koordinacioni mehanizam za poglavlje 27 – Životna sredina	•	Podela nadležnosti između više institucija otežava proces koordinacije
•	Nedostatak Akcionog plana za realizaciju Nacionalnog programa zaštite životne sredine 
•	Nedostatak dokumenata na taktičkom i operativnom nivou, koja bi omogućila izradu kvalitetnih investicionih projekata i usmeravala institucionalne aktivnosti i ulaganja
•	Nedostatak planskih dokumenata i utvrđenih politika u podsektoru vode
•	Nedostatak pouzdanih statistika o životnoj sredini i klimatskim promenama
•	Nejasni finansijski mehanizmi zaštite životne sredine (uključujući primenu principa „zagađivač plaća“)
•	Nedovoljni kapaciteti i sposobnosti za projektno i finansijsko planiranje
•	Slabi kapaciteti na nivou lokalne samouprave za upravljanje, finansiranje i sprovođenje nadležnosti utvrđenih zakonima u sektoru životne sredine
•	Nedovoljno usmeravanje i podrška opštinama sa centralnog nivoa, naročito u pogledu sprovođenja investicionih projekata
Prilike	Pretnje
•	Preuzeta vodeća uloga za poglavlje 27 od institucije nadležne za životnu sredinu i uspostavljena institucionalna struktura za unutrašnju i spoljnu koordinaciju
•	Dostupnost sredstava EU/bilateralnih fondova i razvojnih banaka za životnu sredinu
•	Uspostavljanje, konsolidacija i ubrzanje procesa pridruživanja EU u okviru poglavlja 27	•	Nejasni mehanizmi finansiranja i nedovoljno finansiranje infrastrukturnih projekata za životnu sredinu
•	Nejasan početak pregovora sa EU i usporavanje procesa usklađivanja sa EU
•	Nedostatak stabilnosti i promene politika u sektorima koji zahtevaju dugoročno planiranje (npr. upravljanje otpadom)
•	Nedostatak stabilnosti u upravi odgovornoj za sektor
•	Nedostatak napretka u uspostavljanju decentralizovanog sistema upravljanja
•	Nedostatak kapaciteta za donošenje odluka i određivanje prioriteta za aktivnosti
Kako bi odražavao navedeno i usmeravao buduće programiranje programa podrške, opšti cilj za ovaj sektor formulisan je ovako: Unapređenje kvaliteta životne sredine putem: usklađivanja strateških i regulatornih mehanizama sa pravnim tekovinama EU u oblasti životne sredine; odgovornijeg upravljanja prirodnim resursima i razvoja infrastrukture u oblasti životne sredine.
Sprovođenje navedenih ciljeva zahteva koncentrisanje dostupnih resursa na mere kojima će se omogućiti rešavanje najakutnijih problema zagađenja i omogućiti zemlji da se pripremi za pregovore i sprovođenje najvećeg broja zahteva EU za ovaj sektor. Ove aktivnosti predložene su u okviru tri prioriteta opisana u daljem tekstu:
Prioritet 1. Izrada i jačanje strateških, regulatornih, finansijskih i mehanizama za praćenje kako bi se osigurao održivi razvoj uključujući podizanje nivoa svesti u pogledu pitanja životne sredine
Tokom protekle decenije u zemlji je razvijen niz važnih strateških dokumenata koja obezbeđuju strateško usmerenje ovog sektora. Veoma je važno da se taktičkim i operativnim planiranjem podrži ovo strateško usmerenje i doprinese utvrđivanju ciljeva aktivnosti kako bi se osiguralo najefikasnije korišćenje resursa. Sprovođenje javnih politika neposredno je vezano za regulatorni mehanizam. Ambiciozni nacionalni ciljevi u oblasti životne sredine i odgovarajuće aktivnosti usmerene na pridruživanje EU zahtevaju značajno revidiranje regulatornog okvira, naročito u pogledu usvajanja zakona kojima se transponuju zahtevi EU, kao i jačanja kapaciteta za sprovođenje. Učinjeno je već mnogo u pogledu uspostavljanja potrebnog okvira, ali ostaju pojedine potrebe, naročito u vezi sa razvojem sekundarnog zakonodavstva. Jedan od važnijih izazova jeste upravljanje razvojem infrastrukture. Prema procenama Nacionalne strategije za aproksimaciju u oblasti životne sredine, podsektori upravljanja vodama i otpadom sami zahtevaju oko 4 milijarde evra ulaganja kako bi ispunili zahteve EU. Obim potrebnih ulaganja zahteva ponovnu procenu svih infrastrukturnih potreba i razvoj pouzdanih mehanizama za finansiranje u oblasti životne sredine radi utvrđivanja, pripreme i sprovođenja investicionih projekata, kako na centralnom, tako i na lokalnom nivou. Utvrđivanje prioriteta i valjano odlučivanje zahtevaju pouzdane informacije i odgovarajuće kapacitete za praćenje i obradu podataka. Informisanje je takođe važan element procesa podizanja svesti. Podrška javnosti za ciljeve Vlade u sektoru životne sredine i klimatskih promena suštinski je element u izradi ostvarivih planova.
Prioritet 2. Podrška prilagođavanju na izmenjene klimatske uslove, ublažavanju posledica i sprečavanju rizika
Osim aktivnosti usmerenih na smanjenje emisija GSB, za Republiku Srbiju od ključnog je značaja da sprovede istraživanje u pogledu ocene pogođenosti zemlje zbog globalnih promena životne sredine i da seprilagodi na izmenjene klimatske uslove. Prilagođavanje je multisektorsko pitanje koje je potrebno uzeti u obzir u strateškim dokumentima u brojnim sektorima, kao što su prirodni resursi, poljoprivreda, energetika, saobraćaj i voda zbog uticaja klimatskih promena. Potrebna je podrška radi rešavanja ovog pitanja na sistematski, trajan i koordiniran način; pre svega, unapređenjem informacione osnove prilikom donošenja odluka, razvojem strateških dokumenata u ovom sektoru i integrisanjem klimatskih promena u sektorske politike. Strateškim dokumentima obezbediće se smernice za najvažnije aktivnosti koje je potrebno preduzeti, uključujući potreban razvoj infrastrukture. Aktivnosti ublažavanja posledica i sprečavanja rizika, kao što su mere za smanjenje emisija, sprečavanje ili smanjenje uticaja poplava, suša i drugih posledica klimatskih promena, zahtevaće značajna finansijska sredstva za „meke“ i „tvrde“ mere, i u tom pogledu će ispravno usmerena podrška donatora biti od suštinskog značaja.
Prioritet 3. Osiguranje održivosti životne sredine putem valjanog upravljanja prirodnim resursima i smanjenja zagađenja
Prirodni resursi izuzetno su osetljivi i potrebna je posebna pažnja u pogledu njihove zaštite i korišćenja. Potrebno je očuvati prirodna staništa, bio- i geo-diverzitet Republike Srbije, dok je njena zemljišta, vode i vazduh potrebno zaštititi od negativnih posledica svakodnevnih aktivnosti koje se vrše, naročito u sektorima energetike, saobraćaja i industrije, ali takođe i u domaćinstvima. Prekomerno korišćenje prirodnih resursa dovodi u pitanje perspektivu održivog razvoja, što je naročito izraženo u slučaju obnovljivih resursa. Od izuzetne je važnosti osigurati da se stanovništvo snabdeva čistom pijaćom vodom; da privreda može da se snabdeva vodom za proizvodnju; da je upravljanje svim otpadom efikasno, održivo i (u slučaju opasnog otpada) bezbedno. Prioritetan cilj zaštite i održivog korišćenja prirodnih resursa ostvaruje se prvenstveno kroz izradu i realizaciju akcionih planova, programa i projekata za svaki pojedinačni resurs ili dobro – prostornim mapiranjem i monitoringom pojedinačnih prirodnih resursa i dobara, čime se efikasnije upravlja zaštićenim područjima, biološkim resursima i prirodnim dobrima. Potrebna su ogromna ulaganja kako bi se proširila i modernizovala zastarela infrastruktura Republike Srbije u oblasti životne sredine. Neophodni su dodatni programi ulaganja kako bi se sprečilo dalje propadanje postojećih sistema za snabdevanje vodom i uklanjanje otpadnih voda. Ovaj zadatak takođe je vezan za ostvarivanje napretka u sprovođenju zahteva EU, naročito direktiva koje zahtevaju velike troškove. Procenjuje se da infrastruktura za upravljanje vodom i otpadom zahteva ulaganja od oko 235M evra godišnje kako bi se ostvarilo sprovođenje direktiva o deponijama i urbanim otpadnim vodama do 2030. godine. Ovakve potrebe traže izuzetno selektivan pristup prihvatljivim sektorima i projektima. S obzirom na veliku investicionu potražnju bilo bi važno ostvariti indikativnu raspodelu resursa između pod-sektora, kojom bi se omogućilo bolje planiranje toka investicionih projekata i pravovremena priprema projekata za finansiranje. Po osnovu analiza potreba u podsektorima, procenjuje se da bi u periodu do 2020. godine oko 30% ulaganja trebalo da odlazi na sprovođenje zahteva za upravljanje otpadom, a preostalih 70% bi trebalo raspodeliti na upravljanje vodama i otpadnim vodama. Ispunjavajući zahteve za velikim ulaganjima u oblasti životne sredine biće uzeti u obzir svi izvori finansiranja, uključujući bespovratna sredstva i zajmove nacionalnih i međunarodnih institucija, sopstvena sredstva korisnika, kao i sredstva privatnog sektora. Tamo gde je moguće i izvodljivo u sektoru upravljanja otpadom, prioritet će biti dat učešću privatnog sektora kako bi se javna sredstva očuvala za druga ulaganja u životnu sredinu. 
B6.5. Sektorske mere za sprovođenje prioriteta u sektoru
Prioritet 1 – Izrada i jačanje strateških, regulatornih, finansijskih i mehanizama za praćenje radi osiguranja održivog razvoja, uključujući podizanje nivoa svesti u pogledu pitanja životne sredine
Mera 1.1. Unapređenje kvaliteta višegodišnjeg planiranja, pravnih reformi i izgradnje institucija u vezi sa zaštitom životne sredine
Ovom merom podržaće se završetak izrade strateškog okvira, putem pripreme nedostajućih posebnih sektorskih planskih dokumenata i drugih planskih dokumenata kojima se rešavaju prioritetne potrebe. Uzeće se u obzir da se pojedini planovi, kao što je plan sprovođenja konkretno vezan za Direktivu o deponijama, razvijaju putem tekućih aktivnosti, dok će se drugi planovi razviti uz podršku sredstvima obezbeđenim u periodu 2013-2014. godine. Nakon sprovođenja mere, biće razvijeni svi planovi sprovođenja vezani za konkretne direktive i namenjeni za podršku sprovođenju direktiva koje zahtevaju visoke troškove ulaganja, i služiće za planiranje i prioritizaciju strateških investicionih projekata, i kao kontekst za razvoj pregovaračkih pozicija za poglavlje 27. Posebna važnost biće data podsektoru voda kako bi se ovaj doveo do nivoa potrebnog za upravljanje rečnim slivovima i investiciono planiranje. Ostala planska dokumenta biće razvijena kako bi se zatvorili jazovi utvrđeni tokom sprovođenja Nacionalne strategije za aproksimaciju u oblasti životne sredine. Ova ocena biće sprovedena tokom 2013. godine.
Osim toga, biće podržan razvoj primarnog i sekundarnog zakonodavstva kako bi se završio proces transpozicije. Kao što je navedeno u NPAA, biće izrađen veliki broj pravnih akata radi dovršetka procesa transpozicije. Tokom perioda sprovođenja ove mere, sve preostale pravne praznine biće zatvorene putem podrške za izradu nacrta pravnih akata, naročito u vezi sa sprovođenjem pravnih tekovina EU, organizovanjem rasprave zainteresovanih strana i objašnjenjem zahteva građanima i institucijama koje vrše sprovođenje, naročito na lokalnom nivou.
Jačanje tehničkih i institucionalnih kapaciteta u prioritetnim oblastima predstavljaće sastavni deo ove mere. Planira se priprema Plana institucionalnog razvoja u periodu 2013-2014. godine. Njime će biti ocenjena potreba za uspostavljanjem i jačanjem institucija, utvrđivanjem broja zaposlenih neophodnog za različite zadatke, potrebna kvalifikacija i iskustvo, neophodni programi obuke radi podrške razvoju kapaciteta. Merom će se podržati sprovođenje plana i ostale potrebne aktivnosti kako bi se ostvario potreban nivo institucionalnih kapaciteta najkasnije do 2019. godine. Takođe, s obzirom da su potrebe za ulaganjem u životnu sredinu izuzetno visoke, a periodi sprovođenja nastaviće se najmanje tokom narednih petnaest godina, sprovođenjem mere će se omogućiti uspostavljanje delotvornog institucionalnog i proceduralnog sistema za upravljanje investicionim ciklusom strateških projekata u sektoru životne sredine. Aktivnosti će uključivati podršku u optimizaciji svih nacionalnih investicionih napora u vezi sa životnom sredinom kako bi se ostvario napredak u sprovođenju direktiva koje zahtevaju velike troškove, i kako bi se podržale opštine, regionalni centri za upravljanje otpadom i drugi korisnici prilikom utvrđivanja, pripreme i sprovođenja projekata ulaganja u životnu sredinu. Nakon sprovođenja mere, institucije za životnu sredinu biće spremne da se suoče sa većim obimom finansiranja projekata u oblasti životne sredine nakon pridruživanja.
Potrebna je podrška za aktivnosti kojima se podiže nivo svesti i obezbeđuju informacije za aktere u oblastima saobraćaja, energetike i drugim sektorima, privredi (što doprinosi uključivanju pitanja životne sredine u ostale sektorske javne politike), opštinama, OCD i drugim relevantnim zainteresovanim stranama i građanima u vezi sa zaštitom životne sredine i posledicama zahteva u oblasti klimatskih promena. Aktivnostima će se ciljati različite grupe i rešavati posebne teme, uključujući podršku sprovođenju zahteva u vezi sa procenom uticaja na životnu sredinu, naročito na lokalnom nivou, kampanje za građane radi promovisanja razdvajanja otpada i reciklaže, podizanja svesti o odgovornom ponašanju prema životnoj sredini, i održivim načinima potrošnje, ublažavanju posledica klimatskih promena i merama za prilagođavanje, i drugo. Aktivnosti će takođe uključivati ocenu uticaja različitih sektora i predlog mera za smanjenje negativnog uticaja uzimanjem u obzir principa očuvanja životne sredine u okviru sektorskih politika.
Mera 1.2. Razvoj integrisanih sistema za praćenje i informisanje o kvalitetu životne sredine, unapređenje izveštavanja i jačanje sprovođenja zakona
Ovom merom podržaće se proširenje/usklađivanje/integracija razdvojenih komponenata u jedan potpuno operativan i sveobuhvatan sistem za praćenje životne sredine i laboratorijsku kontrolu, uključujući podršku izgradnji kapaciteta za samostalno merenje emsije koje vrše operateri postrojenja). Aktivnosti će uključivati ocenu postojećih kapaciteta za praćenje i funkcija koje sprovode različite institucije, naročito Agencija za zaštitu životne sredine Republike Srbije, uz utvrđivanje preostalih jazova i uspostavljanje pravnih uslova, procedura i infrastrukture kako bi se u potpunosti ispunjavali uslovi EU i omogućilo obezbeđivanje sveobuhvatnih informacija za javnost i procese odlučivanja. Potrebno je obratiti posebnu pažnju na zahteve za monitoringi samostalno merenje emsijeu oblastima sa povećanim stepenom zagađenja.
Merom će takođe biti podržano unapređenje sistema za prikupljanje podataka i izveštavanje o kvalitetu vazduha i vode, upravljanje otpadom, klimatskim promenama, buci, zagađenju zemljišta itd. kako bi se ispunili zahtevi  u pogledu izveštavanja (Evropski registar ispuštanja i prenosa zagađujućih materija, Konvencija o prekograničnom zagađivanju vazduha na velikim udaljenostima, GSB, trgovina emisijama, ostale obaveze izveštavanja u skladu sa zahtevima EU) i podržalo odlučivanje na osnovu dokaza, uključujući planiranje ulaganja u sektoru. Aktivnosti će uključivati ocenu praksi u prikupljanju podataka kako bi se razvili predlozi za efikasan sistem za prikupljanje i obradu podataka. Uključivaće unapređenje statistika za upravljanje otpadom i vodama kako bi se unapredila pouzdanost podataka prilikom planiranja sektorskih politika. Posebna pažnja biće usmerena na podatke i informacije neophodne za planiranje ulaganja.
Izgradnja kapaciteta za sprovođenje zakonodavstva (uključujući jačanje inspekcije u oblasti životne sredine na svim nivoima) predstavljaće sastavni deo ove mere. Nastaviće se aktivnosti jačanja kapaciteta inspekcija životne sredine na svim nivoima, uključujući obuku relevantnog osoblja, razvoj procedura i IT rešenja kako bi se povećala efikasnost inspekcija, obezbedio softver i hardver, sredstva za transport i druga oprema.
Prioritet 2 – Podrška prilagođavanju na izmenjene klimatske uslove, ublažavanju posledica i sprečavanju rizika
Mera 2.1. Podrška sprovođenju Strategije borbe protiv klimatskih promena  sa Akcionim planom
Ovom merom biće podržano sprovođenje Strategije borbe protiv klimatskih promena, sa akcionm planom. Predviđa se priprema Strategije borbe protiv klimatskih promena, sa akcionmg planom tokom perioda 2013-2015. godine, što bi uključivalo ciljeve za smanjenje emisija do 2020. i 2030. godine, odgovarajuće mere za ublažavanje i prilagođavanje na posledice, kao i aktivnosti za ostvarivanje utvrđenih ciljeva. Aktivnostima će biti podržano sprovođenje utvrđenih prioritetnih aktivnosti.
Utvrđivanje i uključivanje pitanja/zahteva klimatskih promena u sektorske politike i uspostavljanje potrebne infrastrukture i drugih rešenja za mere prilagođavanja predstavljaće važan deo ove mere. Strategijom klimatskih promena predvideće se ciljevi i aktivnosti potrebni u različitim sektorima. Aktivnosti će pomoći u izradi strategija i instrumenata koji se koriste u različitim sektorima za ublažavanje posledica klimatskih promena i prilagođavanje, putem podrške relevantnim sektorskim institucijama. Doprineće se revidiranju postojećeg statusa i predlogu promena u sektorskim politikama kako bi se sproveli zahtevi iz Strategije borbe protiv klimatskih promena, sa akcionim planom, kao i drugih dokumenata. Aktivnosti takođe mogu da uključuju razvoj dokumentacije za infrastrukturne projekte u skladu sa utvrđenim prioritetima Strategije o klimatskim promenama.
Prioritet 3 – Obezbeđivanje održivosti životne sredine putem pouzdanog upravljanja prirodnim resursima i smanjenja zagađenja
Mera 3.1. Obezbeđivanje očuvanja, održivog korišćenja i efikasnijeg upravljanja prirodnim resursima (zaštita prirode, biodiverzitet, oporavak zagađenih lokacija)
Ovom merom obezbediće se podrška za sprovođenje praksi održivog korišćenja prirodnih resursa, oporavka zagađenih lokacija i smanjenja štetnih uticaja iz industrije. Aktivnosti će uključivati podršku odgovornim institucijama za ocenu situacije, utvrđivanje problema i predviđanje mera za rešavanje prioritetnih problema. Aktivnosti će takođe uključivati razvoj projektne dokumentacije za sprovođenje prioritetnih mera.
Podrška će uključivati i dalji razvoj mreže zaštićenih prirodnih područja kao osnov za mrežu NATURA 2000, unapređeni sistem upravljanja zaštićenim područjima. Aktivnosti uključuju podršku za finalizaciju ocene NATURA teritorija, razvoj predloga za uspostavljanje zaštićenih područja, razvoj potrebne planske dokumentacije za uspostavljanje i upravljanje zaštićenim područjima. Aktivnosti će takođe uključivati i podršku za jačanje administracije zaštićenih područja putem obuke, softvera i hardvera za upravljanje podacima, opreme za praćenje i saobraćaj. Ovo će takođe uključivati i aktivnosti unapređenja kapaciteta odgovarajućih funkcija inspekcije, kako u upravama zaštićenih područja, tako i drugim institucijama koje izvršavaju takve funkcije. Odgovarajuća pažnja biće usmerena na utvrđivanje pretnji po zaštitu biodiverziteta od porasta intenziteta poljoprivrednih aktivnosti, razvoja infrastrukture i drugih ekonomskih aktivnosti, i biće preduzete aktivnosti za obezbeđivanje potrebnog stepena zaštite putem planiranja korišćenja zemljišta, ekološki odgovorne poljoprivrede, unapređene primene zahteva procena uticaja na životnu sredinu itd.
Mera 3.2. Razvoj i unapređenje sistema za upravljanje otpadom
Ova mera uključuje podršku sprovođenju politika sprečavanja i smanjenja količine otpada, povećanje stope prikupljanja i reciklaže, uspostavljanje prioritetnih komponenata regionalnih sistema za upravljanje otpadom, uključujući razvoj novih deponija i odgovarajuće infrastrukture, zatvaranje i rekultivaciju neusklađenih lokacija, uspostavljanje postrojenja za preradu opasnog otpada, uspostavljanje sistema za prikupljanje i preradu posebnih tokova otpada. Aktivnosti će uključivati razvoj projektne dokumentacije i sprovođenje investicionih projekata za podršku uspostavljanju regionalnih sistema za upravljanje otpadom i druge prioritetne infrastrukture, uključujući pripremu projekata, sprovođenje, koordinaciju i nadzor. Prioritetna ulaganja biće usmerena na uspostavljanje regionalnih sistema za upravljanje otpadom, uključujući uspostavljanje novih deponija i odgovarajuće infrastrukture, zatvaranje neusklađenih deponija, unapređenje sistema za prikupljanje i sortiranje otpada (kamioni, kontejneri, reciklažna dvorišta, tokovi za sekundarno razdvajanje, transfer stanice), obezbeđivanje lokacija za kompostiranje biorazgradivog otpada. Ova mera takođe će uključivati odgovarajuće studije, razvoj planskih i drugih dokumenata potrebnih kako bi se osigurala održivost investicionih projekata. Aktivnosti će biti usmerene na sprovođenje Direktive o deponijama i drugih zahteva EU koji zahtevaju visoke troškove. Svi koraci pratiće procedure i kriterijume za identifikaciju i selekciju investicionih projekata koje utvrdi TS NIPAK.
Mera 3.3. Unapređenje upravljanja vodama (snabdevanje vodom i upravljanje otpadnim vodama)
Biće obezbeđena podrška za proširenje i optimizaciju javnih mreža za snabdevanje vodom i objekata za preradu vode, izgradnju i unapređenje sistema za sakupljanje komunalnih otpadnih voda (kanalizaciona mreža), kao i postrojenja za preradu otpadnih voda. Aktivnosti će uključivati razvoj projektne dokumentacije i sprovođenje investicionih projekata kojima se sprovode direktive o pijaćoj vodi i komunalnim otpadnim vodama, ali i druge utvrđene prioritetne potrebe. Opštinama će biti obezbeđena podrška za pripremu projekata, sprovođenje, koordinaciju i nadzor, kao i druge funkcije vezane za upravljanje investicionim projektima. Svi koraci pratiće procedure i kriterijume za identifikaciju i selekciju investicionih projekata koje utvrdi TS NIPAK.
Mera 3.4. Unapređenje kvaliteta vazduha putem smanjenja štetnih emisija
Ova mera se odnosi na povećano zagađenje vazduha u tzv. “crnim tačkama“,  procedure za izdavanje integrisanih  dozvola, planiranje i sprovođenje prioritetnih aktivnosti radi smanjenja štetnih emisija. Aktivnosti će uključivati utvrđivanje mera za smanjenje zagađenja u crnim tačkama, pomoć u proceduri izdavanja  zahteva za integrisane dozvole, kao i utvrđivanje prioritetnih investicionih projekata za smanjenje zagađenja. Aktivnosti će takođe doprineti razvoju projektne dokumentacije i sprovođenju prioritetnih investicionih projekata. Svi koraci pratiće procedure i kriterijume za identifikaciju i selekciju investicionih projekata koje utvrdi TS NIPAK.
Regionalne, prekogranične i transnacionalne teme u sektoru životne sredine i klimatskih promena
Instrumente od važnosti za regionalnu saradnju, kao što su podrška višekorisničke IPA, prekogranična saradnja i transnacionalni programi, potrebno je obezbediti za one aktivnosti u kojima je prednost regionalnog pristupa očigledna.
U okviru regionalnih prioriteta kojima se višekorisnička IPA bavi u sektoru životne sredine, Republika Srbija podržava one koji se odnose na pripremu projekata i sprovođenje investicija u okviru Investicionog fonda za Zapadni Balkan. Kako bi se dopunili nacionalni napori, naglasak je na infrastrukturnim ulaganjima u vezi sa upravljanjem vodama i unapređenjem kvaliteta voda sa regionalnim uticajem na životnu sredinu. Dodatni regionalni interes Republike Srbije jeste mogućnosti finansiranja projekata u oblasti klimatskih promena i uključivanje razmatranja klimatskih promena u okviru različitih projekata putem „prozora“ za klimatske promene koji će usvojiti Investicioni okvir za Zapadni Balkan. S obzirom na regionalni kontekst i potrebu za dobrom koordinacijom, JASPERS (Zajednička podrška projektima u evropskim regionima) bi trebalo da obezbedi podršku i savete za pripremu projekata i finansijski inženjering.
U sektoru životne sredine moguće oblasti za intervencije u okviru prekogranične saradnje i transnacionalnih programa jesu podrška za tematski cilj 6 – Zaštita životne sredine i promovisanje efikasnog korišćenja resursa, pri čemu visok potencijal za sprovođenje imaju: reciklaža otpada; unapređenje snabdevanja vodom; smanjenje propuštanja i gubitaka i unapređena prerada otpadnih voda. Prilikom ostvarivanja preporuka EK za zemlje Zapadnog Balkana u pogledu sektora životne sredine, IPA prekogranična saradnja takođe može da se koristi za podršku razvoju prekograničnih planova zaštite životne sredine, ocene rizika i planove za praćenje u odabranim prekograničnim područjima.
Transnacionalni prioriteti u sektoru životne sredine odnose se na održivi rast ubrzanjem razvoja kritične infrastrukture i pomoć privredi da razvije i usvoji obnovljive i „zelene“ tehnologije. Aktivnosti predložene za sprovođenje stuba II Strategije EU za Dunavski region u oblasti zaštite životne sredine neposredno će doprineti ciljevima strategije Evropa 2020. Ove aktivnosti odnose se na ciljeve rešavanja izazova klimatskih promena, razvoja održivog korišćenja resursa (što na primer uključuje vodu, prirodu i zemljište), kao i osiguranje kvaliteta života, što zahteva regionalni pristup očuvanju prirode, prostornom planiranju i upravljanju vodama. Zagađenje ne poštuje državne granice. Veliki problemi kao što su neprerađena kanalizacija, zagađenje đubrivom i oticaj zemljišta izuzetno zagađuju Dunav. Takođe je potrebno razmotriti, oceniti i na kraju i ublažiti uticaj na životnu sredinu transportnih veza, turističkog razvoja ili novih energetskih postrojenja.
B6.6. Institucionalni okvir za sprovođenje sektorskog pristupa
Javnim politikama u oblasti životne sredine u Republici Srbiji na nacionalnom nivou pretežno se bave sledeće institucije: ministarstvo nadležno za životnu sredinu, ministarstvo nadležno za prirodne resurse, ministarstvo nadležno za vodu, ministarstvo nadležno za zdravlje, ministarstvo nadležno za urbanizam i građevinu, Agencija za zaštitu životne sredine Republike Srbije, Republički zavod za Statistiku, Republički hidrometeorološki zavod, Zavod za zaštitu prirode, nacionalni i regionalni zavodi za javno zdravlje. Vodeća institucija za sektor jeste ministarstvo nadležno za životnu sredinu.
U kontekstu sektorskog pristupa, ministarstvo nadležno za životnu sredinu koordinira rad svih relevantnih institucija u sektoru u pogledu planiranja, programiranja, sprovođenja i praćenja mera/aktivnosti u sektoru životne sredine podržanih sredstvima EU i druge međunarodne razvojne pomoći. Odgovornost za formalno podnošenje i sledstveno sprovođenje mera/aktivnosti zavisi od njihovog sadržaja i nadležnosti institucija uključenih u sektor životne sredine.
Pitanja voda podeljena su između više ministarstava i agencija, tako da je saradnja među akterima od ključnog značaja za ostvarivanje koordinisanog pristupa. Ovo je od naročite važnosti pošto potrebe za ulaganjem u sektor voda čine najveći deo potrebnih sredstava kako bi se ostvarila usklađenost za zahtevima poglavlja 27 na nacionalnom nivou.
Određene nadležnosti u oblasti zaštite životne sredine prenete su na Autonomnu Pokrajinu Vojvodinu, odnosno Pokrajinski sekretarijat za zaštitu životne sredine i održivi razvoj, odgovoran za planiranje, programiranje, praćenje i sprovođenje u oblasti životne sredine na teritoriji pokrajine. Sekretarijat bi trebalo da obezbedi integraciju zaštite i unapređenja životne sredine u svim sektorskim politikama sprovođenjem uzajamno prihvaćenih planova i programa i sprovođenjem propisa putem sistema dozvola i primene tehničkih standarda i propisa, kao i finansiranjem mera za zaštitu životne sredine. Međutim, lokalni sekretarijati za zaštitu životne sredine u opštinama imaju ograničene nadležnosti u pitanjima zaštite životne sredine, što uključuje zaštitu vazduha, zaštitu od buke, upravljanje opštinskim otpadom, urbanističko planiranje, građevinske dozvole za male objekte i stratešku procenu aspekta životne sredine planova i programa, procene uticaja na životnu sredinu projekata, kao i izdavanje integrisanih dozvola u okviru njihove nadležnosti.
S obzirom na složenost sektora životne sredine i klimatskih promena, postoji izražena potreba za daljim jačanjem međuinstitucionalne saradnje i procesa koordinacije. Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za životnu sredinu i klimatske promene.  SRG za životnu sredinu i klimatske promene odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, predlaganje relevantnih mera i aktivnosti. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Sektorska radna grupa za životnu sredinu i klimatske promene sastoji se od predstavnika Kancelarije za evropske integracije, ministarstva nadležnog za životnu sredinu, ministarstva nadležnog za finansije, ministarstvo nadlećno za privredu, ministarstva nadležnog za prirodne resurse, rudarstvo i prostorno planiranje, ministarstva nadležnog za poljoprivredu, šumarstvo i vodoprivredu, ministarstva nadležnog za saobraćaj, ministarstva nadležnog za građevinu i urbanizam, ministarstva nadležnog za regionalni razvoj i lokalnu samoupravu, ministarstva nadležnog za zdravlje, ministarstva nadležnog za unutrašnje poslove, Republičkog hidrometeorološkog zavoda, Republičkog zavoda za statistiku, Republičkog geodetskog zavoda, Instituta za standardizaciju Srbije, Zavoda za zaštitu prirode, Republičkog sekretarijata za zakonodavstvo. Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.

 
B6.7. Pokazatelji za merenje napretka
PRIORITET 1: Izrada i jačanje strateških, regulatornih, finansijskih i mehanizama za praćenje radi osiguranja održivog razvoja, uključujući podizanje nivoa svesti u pogledu pitanja životne sredine
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1 Zatvaranje poglavlja 27 – Životna sredina	N/P	N/P					DA				Zajednički stav EU	Ministarstvo nadležno za životnu sredinu
Mera 1.1: Unapređenje kvaliteta višegodišnjeg planiranja, zakonskih reformi i izgradnje institucija u vezi sa zaštitom životne sredine
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1	Usvojeni zakonski akti u određenoj godini u poređenju sa predviđenim brojem za usvajanje u okviru NPAA	% (godišnje)	-	100	100	100	100	100	100	100		NPAA	Ministarstvo nadležno za životnu sredinu
1.1.2 Broj podsektora potpuno pokrivenih planskim dokumentima	Broj	-	1	2	4	7	9				Godišnji izveštaj MERZ	Ministarstvo nadležno za životnu sredinu
1.1.3 Udeo sprovedenih mera iz Plana institucionalnog razvoja u poređenju sa ukupnim brojem mera 	%	N/P	NA	NA	10	30	60	80	100		Godišnji izveštaj MERZ	Ministarstvo nadležno za životnu sredinu
MERA 1.2: Razvoj integrisanih sistema za praćenje i informisanje o kvalitetu životne sredine, unapređeno izveštavanje i jačanje sprovođenja zakona
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1 Broj podsektora potpuno pokrivenih programima za praćenje	Broj	2	2	3	4	5	6	7	9		Godišnji izveštaj MERZ	Ministarstvo nadležno za životnu sredinu

PRIORITET 2: Podrška prilagođavanju na izmenjene klimatske uslove, ublažavanju posledica i sprečavanju rizika
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1 Emisija gasova staklene bašte 	Tona CO2 ekvivalenta	N/P 									Inventar	Ministarstvo nadležno za životnu sredinu
MERA 2.1: Podrška sprovođenju Strategije borbe protiv klimatskih promena sa akcionim planom
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.13 Udeo mera sprovedenih iz Nacionalne strategije borbe protiv klimatskih promena  	%	N/P	N/P	N/P	0		?			?	Godišnji izveštaj MERZ	Ministarstvo nadležno za životnu sredinu
2.1.2 Broj sektora koji problem klimatskih promena integrišu u sektorske strategije	Broj	9									Prvi izveštaj	Ministarstvo nadležno za životnu sredinu

PRIORITET 3: Obezbeđivanje održivosti životne sredine putem pouzdanog upravljanja prirodnim resursima i smanjenja zagađenja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1 Indeks kvaliteta vode u Republici Srbiji	Broj	82.1	82,3	82,5	82,7	82,9	83,2				Godišnji izveštaj AZŽS	Ministarstvo nadležno za životnu sredinu
3.2 Indeks kvaliteta vazduha SAQI_11	Broj	N/P									Godišnji izveštaj o kvalitetu vazduha u RS koji priprema AZŽS	Ministarstvo nadležno za životnu sredinu
3.3 Udeo uspostavljenih zaštićenih područja u poređenju sa čitavom teritorijom	%	5,92			10,00						Godišnji izveštaj AZŽS Zavod za zaštitu prirode RS	Ministarstvo nadležno za životnu sredinu

MERA 3.1: Obezbeđivanje očuvanja, održivog korišćenja i efikasnijeg upravljanja prirodnim resursima (zaštita prirode, biodiverzitet, oporavak zagađenih lokacija)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1 Udeo utvrđenih i mapiranih oblika staništa i vrsta i njihovih staništa (nacionalnih i međunarodnih) po zahtevima zakonodavstva EU	Broj	N/P		30	50	60	80	100			MERZ
Inventar Zavod za zaštitu prirode RS	Ministarstvo nadležno za životnu sredinu
3.1.2 Izdate IPPC dozvole za sve IPPC instalacije u određenoj godini	%	40	45	50	55	60	70	80	100	100	Izveštaj MERZ (Odsek za integrisane dozvole)	Ministarstvo nadležno za životnu sredinu
MERA 3.2: Razvoj i unapređenje sistema za upravljanje otpadom
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.2.1 Domaćinstva opremljena sistemom za prikupljanje otpada	%	77,3			82					87	Statistike u oblasti životne sredine	Ministarstvo nadležno za životnu sredinu
3.2.2 Udeo opštinskog otpada isporučen na usklađene deponije u poređenju sa ukupnim opštinskim otpadom	%	22			27					32	Ocena MERZ	Ministarstvo nadležno za životnu sredinu
MERA 3.3: Unapređenje upravljanja vodama (snabdevanje vodom i upravljanje otpadnim vodama)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.3.1 Domaćinstva spojena na mrežu za sakupljanje otpadnih voda	%	51,7 									Statistike u oblasti životne sredine
Otpadnih voda ispuštenih u Republici Srbiji	Ministarstvo nadležno za životnu sredinu
3.3.2 Udeo prerađenih otpadnih voda u ukupno ispuštenim otpadnim vodama
	%	15,7 									Statistike u oblasti životne sredine
Otpadnih voda ispuštenih u Republici Srbiji	Ministarstvo nadležno za životnu sredinu
3.3.3: Udeo stanovništva koje opslužuje snabdevanje vodom	%	92,5 									Statistike u oblasti životne sredine	Ministarstvo nadležno za životnu sredinu
MERA 3.4: Unapređenje kvaliteta vazduha putem smanjenja štetnih emisija
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.4.1 Godišnja promena  količine odabranih zagađivača emitovanih u vazduh (SO2, NOx, PM10)	%	+7% (SO2);
+15% (NOx)
N/P (PM10) 									Godišnji izveštaj o kvalitetu vazduha u RS - AZŽS	Ministarstvo nadležno za životnu sredinu

 
B6.8. Delotvornost, efikasnost i održivost pomoći
Prema bazi podataka ISDACON, u periodu 2007-2012. godine za sektor životne sredine (uključujući vodovod i kanalizaciju) donatorska zajednica alocirala je 275M evra. Najveći i najvažniji donator u sektoru bila je EU, sa ukupno isplaćenih 206,42M evra za sektor životne sredine u periodu 2007-2013. godine, u okviru IPA komponente I.
U okviru šest godišnjih programa 2007-2013. godine, IPA komponenta I uključuje projekte za preradu otpadnih voda, upravljanje komunalnim i opasnim otpadom, izgradnju kapaciteta (što ukupno predstavlja skoro 80% sredstava). IPA je doprinela usklađivanju zakonodavstva Republike Srbije sa pravnim tekovinama EU u oblasti životne sredine i povećanju kapaciteta različitih nacionalnih institucija za sprovođenje transponovanih zahteva. Podrška je uključivala (I) jačanje Agencije za zaštitu životne sredine Republike Srbije kao nacionalne kontakt tačke za saradnju sa Evropskom agencijom za životnu sredinu u ostvarivanju međunarodnih obaveza Republike Srbije u pogledu zaštite životne sredine; (II) jačanje administrativnih kapaciteta u oblasti upravljanja kvalitetom vazduha u Republici Srbiji; (III) jačanje kapaciteta zaštićenih područja u Republici Srbiji za usklađivanje sa zahtevima mreže Natura 2000; (IV), jačanje sistema za upravljanje hemikalijama; (V) jačanje inspekcije u oblasti životne sredine na nacionalnom, pokrajinskom i lokalnom nivou radi primene uslova. Osim toga, sredstvima IPA finansiran je razvoj planskih dokumenata, uključujući master plan za kanalizaciju i otpadne vode za sliv reke Zapadna Morava, studiju plavnih područja, radi doprinosa razvoju javnih politika. Sredstvima IPA podržani su investicioni projekti usmereni na smanjenje emisija iz termoelektrana u Republici Srbiji u skladu sa direktivama EU, upravljanje opštinskim i opasnim otpadom, kao i izgradnja kapaciteta za sprovođenje pravnih tekovina EU i konvencija o zaštiti prirode radi podrške mreži NATURA i sprovođenju Konvencije o međunarodnom prometu ugroženih vrsta; izrada sistema za praćenje, izveštavanje i proveru sprovođenja Sheme EU za trgovinu emisijama; uspostavljanje integrisanog sistema za praćenje u oblasti životne sredine za kvalitet vazduha i vode; razvoj infrastrukture za regionalne centre za upravljanje otpadom u Kaleniću i Subotici, kao i rekonstrukciju Elektrostatičkih precipitatora u TE Nikola Tesla A3 i TE Morava. Sredstvima IPA 2013 biće podržano dalje usklađivanje sa pravnim tekovinama EU u oblasti životne sredine, uz naglasak na razvoj institucionalnih kapaciteta i sprovođenje nacionalnog zakonodavstva i strateškog planiranja; usklađivanje sa pravnim tekovinama EU u oblasti klimatskih promena i ispunjavanje zahteva Okvirne konvencije UN o klimatskim promenama putem uvođenja mehanizma za praćenje i izveštavanje o emisijama GSB i redovno izveštavanje o drugim informacijama od značaja za klimatske promene; razvoj i unapređenje sistema za upravljanje otpadom; unapređenje infrastrukture u oblasti životne sredine putem ulaganja u postrojenja za preradu vode. Planirano je da bude alocirano oko 33 miliona evra za sektor životne sredine i klimatskih promena tokom perioda 2007-2013. godine iz sredstava višekorisničke IPA. Aktivnosti finansirane u okviru ovog instrumenta uključuju podršku regionalnim inicijativama kao što su Radna grupa „DABLAS“ (Dunav i Crno More), osnovana sa ciljem obezbeđivanja platforme za saradnju u zaštiti voda i vodnih ekosistema u Dunavu i Crnom moru, kao i Plan upravljanja slivom reke Save sa ciljem unapređenja integrisanog upravljanja vodama u slivu reke Save prateći pristup Okvirne direktive EU za vodu i Direktive o poplavama, i uspostavljanje mehanizama saradnje između zemalja sliva reke Save u oblastima zaštite voda, upravljanja rizikom od poplava i održive navigacije. Obezbeđena je i podrška za uspostavljanje regionalnog mehanizma za saradnju, Regionalne mreže za pridruživanje EU u oblasti životne sredine koja je doprinela prenosu i razmeni iskustava u pitanjima životne sredine i klimatskih promena u pretpristupnom kontekstu u oblastima kao što su strateško planiranje i ulaganja, klimatske promene, prekogranična saradnja i multilateralni sporazumi u oblasti životne sredine, i uključivaće Pristupnu mrežu za usaglašenost i primenu propisa u oblasti zaštite životne sredine. Ova saradnja dodatno je proširena putem naknadnog programa Regionalne mreže za pridruživanje EU u oblasti životne sredine i klime. Opšti cilj projekta ove mreže jeste nadogradnja rezultata programa Regionalne mreže za pridruživanje EU u oblasti zaštite životne sredine daljim jačanjem regionalne saradnje između država kandidata i potencijalnih kandidata u oblastima životne sredine i klimatskih promena, s obzirom na izglede pridruživanja Evropskoj uniji. Niz važnih aktivnosti kojima se pomaže zemljama da se pripreme na prilagođavanje uticaju klimatskih promena podržanih putem višekorisničke IPA uključuje izgradnju otpornosti na nepogode i razvoj prevencije, spremnosti i odgovora na sisteme poplava na Zapadnom Balkanu i u Turskoj. Ciljane su tako da se smanji ugroženost zemalja IPA u odnosu na prirodne nepogode, poveća njihova otpornost na klimatske promene, smanji negativan uticaj poplava u ciljnom regionu i njegovim EU susedima putem pomoći državama korisnicama da se bolje suoče sa upravljanjem rizikom od poplava i stvaranjem kapaciteta za delotvoran i efikasan rad sa ovom vrstom opasnosti na regionalnom nivou.
Bilateralni donatori značajno su doprineli obezbeđivanju sredstava za projekte u ovom sektoru. Pojedini primeri aktivnosti predstavljeni su u daljem tekstu. Vlada Švedske pomogla je u upravljanju rizicima od hemikalija, sprovođenju Nacionalne strategije za održivi razvoj, Strategije za održivi razvoj prirodnih resursa i robe, pripremama za proces pregovora sa EU u sektoru životne sredine, jačanju kapaciteta za upravljanje projektima na centralnom nivou, podršci regionalnoj deponiji Duboko i infrastrukturi za otpad i otpadne vode. Španija je finansirala pripremu studije izvodljivosti za izgradnju Regionalne deponije okruga Kolubara i studiju izvodljivosti za smanjenje emisija GSB, kao i razvoj kapaciteta za korišćenje u promovisanje solarne energije u Republici Srbiji. UNDP je bio aktivan u strategijama i studijama biodiverziteta, pripremi nacionalnog okvira komunikacija, promovisanju ekoturizma na jezeru Vlasina i zaštiti životne sredine, jačanju kapaciteta zaštićenih područja, upravljanju i promovisanju održive energije i održivog saobraćaja, pomogao je sa projektom oporavka kanala Velika Bačka finansiranjem sakupljanja komunalnih i industrijskih otpadnih voda za opštine Vrbas i Kula. Meke zajmove obezbedili su Evropska banka za obnovu i razvoj, KfW i Svetska banka. Vlada Nemačke uglavnom je bila aktivna u sektoru voda, sa 92 miliona evra subvencionisanog zajma i bespovratnim sredstvima za finansiranje projekata vodosnabdevanja u 17 opština do sada. GIZ podržava sektor otpada i otpadnih voda u pet pilot opština. Ekonomska komisija UN za Evropu će podržati dobijanje energije iz drvnih goriva za održivi ruralni razvoj. Centralnoevropska inicijativa podržava projekat BIOM ADRIA. Projektovanje i izgradnju stanice za transfer otpada Koceljeva finansira PSO projekat iz Holandije.
Prema SIDA izveštaju o oceni delotvornosti i efikasnosti razvojne pomoći Republici Srbiji po sektorima,  visok stepen delotvornosti u sektoru životne sredine i klimatskih promena zabeležen je u izradi javnih politika, izgradnji kapaciteta, i srazmerno malim ugovorima o nabavkama i radovima (konkretnije: tehnička pomoć koju je finansirala IPA za pripremu ocene uticaja na životnu sredinu; transpozicija zakonodavstva; jačanje inspekcije u oblasti životne sredine, nuklearne dekomisije i uspostavljanju sistema za praćenje kvaliteta vazduha). Delotvornost srednjoročnih (5-7 godina) infrastrukturnih projekata u oblasti životne sredine u velikoj je meri varirala. Uopšteno, predloženo je da se delotvornost oceni kao srednja do visoka, kako bi se odražavao čitav spektar sektorskih intervencija, koje su se kretale u rasponu od izuzetno korisnih (ispunjavaju sve ciljeve) do delimično uspešnih (ispunjavaju deo ciljeva) i nepotpunih.
U slučaju aktivnosti izgradnje institucija usmerenih na razvoj okvira sektorske politike, efikasnost korišćenja resursa ocenjena je kao visoka: neposredne (u pogledu ostvarenih ciljeva), kao i dugoročne koristi (uz pretpostavku operacionalizacije ishoda) srazmerno su velike u poređenju sa ulaznim elementima. Za velike infrastrukturne projekte (uključujući prvenstveno, ali ne i isključivo, vodosnabdevanje, odnosno mreže za otpadne vode, odnosno rešenja za upravljanje otpadom) smatra se da su manje efikasni, zbog većih troškova u svim fazama projekata – neefikasnosti nastaju iz činjenice da se često pojedinačni zajmovi, ili čak čitavi programi zajmova (kao što je upravljanje vodama) odobravaju pre nego što se projekti odaberu, što dovodi do problema u apsorpciji i realizaciji alociranih sredstava zbog toga što je projektna dokumentacija često veoma slabo razvijena. Uopšteno, predloženo je da se efikasnost sektora smatra srednjom.
Iako uticaj konkretnih razvojnih projekata u ovom sektoru može da se smatra značajnim (na primer: pristup čistoj pijaćoj vodi za domaćinstva u gradovima srednje veličine; smanjenje zagađenja iz elektrana mereno mrežom stanica za praćenje kvaliteta vazduha; inovativna rešenja za upravljanje otpadom), ove lokalizovane inovacije retko se promovišu po sistematskom osnovu, širom zemlje, drugim mogućim korisnicima. Prema tome, za opšti uticaj pomoći u sektoru životne sredine i klimatskih promena predlaže se da se smatra niskim.
Osim toga, u toku je ocena sektora koju je pokrenula Delegacija EU. Izveštaj o Tehničkoj pomoći ocene sektora životne sredine sprovedene i finansirane putem IPA programa i drugih donatora u Republici Srbiji trenutno je u procesu izrade.
 

B7 SEKTOR SAOBRAĆAJA
B7.1. Obuhvat i kontekst sektora 
Sektor saobraćaja uključuje železnički i drumski saobraćaj, unutrašnje plovne puteve, civilno vazduhoplovstvo i intermodalni transport. Definisani su prioriteti za unapređenje rada sistema saobraćaja kao pokretača ekonomskog i društvenog razvoja. Potrebe su naglašene polazeći od nacionalnihstrateškh i planskih dokumenata, kao i od obaveza vezanih za pridruživanje EU.
Sektor saobraćaja doprinosi konkurentnosti privrede i trgovine, boljim prilikama za obrazovanje, poljoprivrednoj proizvodnji, plasmanu proizvoda na tržište itd. Sektor saobraćaja zasnovan je na tri osnovna temelja: kvalitetu i kapacitetu infrastrukture; kvalitetu, kapacitetu i učinku voznih sredstavai nivou usluge koji pružaju institucije koje rade u okviru saobraćajnog sistema.
Tokom prethodnih godina, uloženi su značajni napori u jačanje administrativnih kapaciteta u skladu sa usvajanjem pravnih tekovina EU, uvođenjem savremenih praksi u radu, pripreme tehničke dokumentacije i unapređenjem infrastrukture. Međutim, u Izveštaju EK o napretku za 2012. godinu  potvrđuje se da je još uvek potrebno dodatno usklađivanje sa pravnim tekovinama EU, prvenstveno u oblasti bezbednosti na putevima i postupaka ispitivanja nesreća. Osim toga, potrebno je pojačati proces reforme železnice, sa posebnim osvrtom na pravedan pristup tržištu, razdvajanje funkcija upravljača železničkom infrastrukturom od operatera u železničkom saobraćaju, kao i  na primenu funkcije utvrđenog regulatornog tela. U oblasti bezbednosti, potrebno je primeniti sistem upravljanja bezbednošću od strane upravljačaželezničkom infrastrukturom i operaterima u železničkom saobraćaju koja rade na železničkoj mreži Republike Srbije. 
Dalji koraci u reformi mogu se definisati ovako:
•	restrukturiranje javnih preduzeća koja rade u sektoru saobraćaja, uz usmerenje na železnički transport i uvođenje upravljanja usmerenog na rezultate,
•	uvođenje metoda rada koje bi trebalo da doprinesu boljem kvalitetu saobraćajne infrastrukture kroz uvođenje principa održavanja po osnovu učinka,
•	sprovođenje mera kojima bi se unapredile karakteristike intermodalnosti saobraćajnog sistema Republike Srbije,
•	uvođenje svrsishodnog planiranja ulaganja u infrastrukturu uzimajući u obzir principe prostornog planiranja i posledično delotvorniju modernizaciju saobraćajnog infrastrukture.
Restrukturiranje javnih preduzeća koja rade u sektoru saobraćaja uglavnom je vezano za preduzeća koja rade u okviru železničkog saobraćaja. Podsektor železnice definisan je direktivama i uredbama koje se uobičajeno nazivaju železničkim paketima. U ovom trenutku na snazi je tzv. Treći železnički paket, i podsektor železnice u Republici Srbiji trebalo bi da stremi transpoziciji njegovih odredbi u sektor saobraćaja u Republici Srbiji, dok će se Četvrti železnički paket sprovoditi tokom predstojećih godina. Direktiva Saveta od 29. jula 1991. godine o razvoju železnice u Zajednici (91/440/EEZ), koja je u međuvremenu izmenjena i dopunjena tri puta (2001/12, 13 i 14/EZ, 2004/51, 2007/58 i 2012/34) predstavlja srž procesa regulisanja železnice. Aktivnosti sprovedene do sada vezano za uvođenje standarda EU i rezultirale su transformacijom „Železnica Srbije“ iz javnog preduzeća u akcionarsko društvo (a.d.).
Međutim, „Železnice Srbije“ a.d. još uvek funkcioniše kao tzv. istorijsko železničko preduzeće, što znači da funkcije upravljanja železničkom infrastrukturom nisu razdvojene od funkcije prevoznika uželezničkom saobraćaju, što je preduslov za sprovođenje odredaba železničkih paketa EZ. Narodna skupština nedavno je usvojila novi Zakon o železnici koji bi trebalo da obezbedi opšti pravni osnov neophodan za dalje institucionalne reforme u podsektoru železničkog saobraćaja. Funkcionalno razdvajanje istorijskog železničkog preduzeća na zasebna preduzeća zavisi od usvajanja osnivačkih akata novih preduzeća.
Nakon usvajanja osnivačkih akata, potrebno je obaviti brojne aktivnosti vezane za uspostavljanje zasebnih preduzeća i njihovih funkcija. Ove aktivnosti vezane su za pripremu akata o sistematizaciji zasebnih preduzeća, raspodelu sredstava između holding i zasebnih preduzeća, definisanje planova rada zasebnih preduzeća, jačanje upravnih kapaciteta u skladu sa novim režimima rada itd. Praktično posmatrano, transpozicija železničkih paketa dovešće do pravične raspodele kapaciteta železničke infrastrukture prevoznicima u želeničkom saobraćaju, definisanja naplate tarifa za korišćenje železničke infrastrukture, izdavanja sertifikata za bezbednost i licenciranja železničkih saobraćajnih preduzeća. Pored navedenog, na pripremu tehničke dokumentacije i sprovođenje projekata železničke infrastrukture uticaće i standardi interoperabilnosti vezani za trans-evropski železnički sistem velike brzine i trans-evropski konvencionalni železnički sistem.
Navedeni principi, koji predstavljaju osnov evropskog železničkog sistema, još uvek nisu primenjeni u Republici Srbiji. Uzimajući to u obzir, uz činjenicu da u Republici Srbiji brzina vozova prelazi 100 km/h na svega 3,2% železničke mreže dok na oko 50% železničke mreže tehnički uslovi  dozvoljavaju maksimalnu brzinu do 60 km/h, logičan zaključak jeste da je u železničkom sektoru potrebno sprovođenje ozbiljnih reformi, uz ulaganja u železničku infrastrukturu. Ulaganja u železničku infrastrukturu bi trebalo da budu vođena analizom troškova i očekivanih efekata ulaganja po osnovu realističnog investicionog plana. Prema procenama iz Generalnog master plana saobraćaja za period 2009-2027. godine, ulaganja u železničku infrastrukturu iznosila bi skoro pet milijardi evra. Investicioni/akcioni plan, zasnovan na tehničkoj i ekonomskoj oceni pripremljenih projekata tokom perioda 2012-2021. godine sa detaljnijom procenom „ključnih prioritetnih projekata“ koji mogu početi sa realizacijom tokom perioda 2012-2016. godine se priprema. Usvajanje Investicionog plana se očekuje u drugoj polovini 2013. godine. Modernizacija železničkog sistema u skladu sa savremenim železničkim principima zahtevala bi razvoj novih veština i radnih profila u okviru institucija koje se bave pitanjima železničkog saobraćaja. Ovaj proces trebalo bi da isprati posebno pripremljen socijalni program. „Železnice Srbije“ a.d. još uvek zapošljava 18.280 lica.  
U svrhu dovršetka, odnosno modernizacije putne saobraćajne mreže, Republika Srbija se od 2007. godine zadužila 1,3 milijarde evra, uglavnom radi završetka drumskog dela Koridora X, za koji se smatra da bi trebalo da bude koridor koji bi podstakao ekonomski razvoj. Zbog nedovoljno efektivnog planiranja ulaganja, spore pripreme tehničke dokumentacije i nerešenih zemljišno-imovinskih pitanja, građevinski radovi ne napreduju prema planu. Na pojedinim delovima još uvek nisu počeli radovi. Osim toga, počela je izgradnja rute 4 (tzv. Koridor XI), dok su ulaganja u putnu infrastrukturu u Beogradu u toku, što bi trebalo da doprinese boljoj povezanosti saobraćajnih koridora koji prolaze u blizini Beograda.
Osim pitanja izgradnje mreže puteva, postojeća mreža puteva trebalo bi da konstantno zadovoljava i standarde koji važe za određenu kategoriju puta. Kvalitet mreže puteva vezan je za principe održavanja koji se primenjuju. S obzirom na to, reformska agenda u podsektoru drumskog saobraćajatrebalo bi da uključuje uvođenje metodologija rada zasnovane na analizi troškova i očekivanih efekata ulaganja, kao što je uvođenje principa održavanja putne mreže po osnovu učinka. U tom pogledu, Svetska banka podržala je pilot program vezan za reorganizaciju praksi održavanja putne mreže, što je dovelo do uštede u iznosu od otprilike 40% na području uključenom u pilot program.
Prema finansijskom izveštaju JP Putevi Srbije za 2011. godinu, uloženo je oko 169 miliona evra u održavanje 17.000 km mreže puteva koja je u nadležnosti JP Putevi Srbije. Uspostavljen je nov koncept za povećanje efikasnosti i delotvornosti održavanja puteva. Primena ovog koncepta trebalo bi da obezbedi da fizičko stanje mreže puteva koja je predmet ugovora bude zadovoljavajuće za potrebe korisnika puteva i u skladu sa uloženim sredstvima u svakom trenutku tokom trajanja ugovora. Zahtevan nivo kvaliteta usluge utvrđen je vrednostima specifičnih merljivih pokazatelja učinka. Uvođenje novog sistema ugovaranja veoma je važno, s obzirom da je mreža puteva Republike Srbije na nivou srednje razvijenih evropskih zemalja; više od polovine lokalnih puteva nisu pogodni za potrebe savremenog saobraćaja, 32% autoputeva i regionalnih puteva je starije od 20 godina, a svega 14% je izgrađeno pre manje od 10 godina. Kvalitet puteva je smanjen zbog nedostatka ulaganja i održavanja.
Republika Srbija poseduje pogodne ekonomske i geografske karakteristike za transport tereta po unutrašnjim plovnim putevima. Ukupna dužina unutrašnjih plovnih puteva Republike Srbije, pri prosečnom nivou voda, iznosi oko 1.680 km, što nudi pogodne prilike za ekonomičan prevoz velike količine robe na ekološki održiv način. Najvažnije luke na reci Dunav jesu: Beograd, Pančevo, Smederevo i Prahovo. Samo luke u Beogradu i Pančevu imaju kapacitet za vršenje pretovara kontejnera, ali uz brojne poteškoće zbog neodgovarajuće opreme i nedostatka prostora za proširenje, što je razlog zbog čega nije bilo pretovara kontejnera tokom novijeg perioda. Sve navedene luke su u privatnom vlasništvu. Međutim, Strategija EU za Dunavski region, kao makro-regionalna strategija, smatra razvoj sistema saobraćaja za jedan od važnih elemenata ekonomskog prosperiteta regiona.
Prednosti koje reka Dunav (Koridor VII) nudi u pogledu ekonomičnog i ekološkog prevoza uz blizinu glavnih puteva i železničkih pan-evropskih koridora i trasa, trebalo bi da dovedu do daljeg razvoja intermodalnih terminala (zona za pretovar) duž Dunava. Ovi terminali trebalo bi da obezbede pouzdanost i brzinu saobraćaja, mogućnost prevoza tereta „od vrata do vrata“, bezbednost, sigurnost, fleksibilnost, dostupnost i energetsku efikasnost saobraćaja. Ulaganja u unutrašnje plovne puteve potrebno je pozicionirati u regionalni kontekst i integrisati sa strategijama susednih zemalja.
Na uslove plovidbe na reci Dunav utiču kritični sekcije (uska grla) na plovnim putevima, neeskplodirana ubojna sredstva, potopljena plovila još iz vremena Drugog svetskog rata, kao i potreba za remontom prevodnica na Đerdapu (Gvozdena Kapija I i Gvozdena Kapija II). Najveći gaz plovila koja plove Dunavom iznosi između 2,5 i 4,5 m; ovo zahteva najmanju dubinu vode u rasponu od 3,2 do 6 metara. U skladu sa preporukama Dunavske komisije, najmanja dubina plovnih puteva potrebna za bezbednu navigaciju iznosi 2,5 metara ispod Donjeg nivoa navigacije (ENR - Etiage navigable et de régularisation).  Najveći broj uskih grla javlja se na potezu između 1430. i 1250. kilometra. Na ovom potezu dužine 180 km utvrđeno je 24 uskih grla,  koja predstavljaju uska grla i ograničenja za efikasnu i bezbednu navigaciju standardnih konvoja. Pored unapređenja navigacije na reci Dunav, moguće je i unapređenje uslova za navigaciju na reci Savi, u skladu sa Master planom za sliv reke Save, definisanim u okviru konsultacija Savske komisije.
U pogledu unutrašnjih plovnih puteva, potrebno je obratiti posebnu pažnju na pitanja praćenja stanja životne sredine. Uočivši potencijalne aspekte zaštite životne sredine u nizu novih plovidbenih projekata duž reka Dunav i Sava, Međunarodna komisija za zaštitu reke Dunav u saradnji sa Komisijom za navigaciju Dunavom i Međunarodnom komisijom za sliv reke Save tokom 2007. godine  ostvarila sporazum o „Zajedničkoj izjavi o vodećim principima za razvoj unutrašnje plovidbe i zaštite životne sredine u slivu reke Dunav“. Konačni dokument su u decembru 2007/januaru 2008. godine usvojile Međunarodna komisija za zaštitu reke Dunav, Dunavska komisija i Međunarodna komisija za sliv reke Save. „Zajednička izjava“ je dokument sa smernicama za održavanje postojećih plovnih puteva i razvoj buduće infrastrukture plovnih puteva. Smatra se za ključnu tačku koja vodi integraciji načela zaštite životne sredine u razvoj plovnih puteva. 
Direkcija za unutrašnje plovne puteve, Plovput, nedavno integrisana u ministarstvo nadležno za saobraćaj, odgovorna je za održavanje plovnosti, ali poseduje izuzetno ograničen budžet, manji od 2 miliona evra godišnje. Glavni izazov sa kojim se sektor suočava jeste povećanje ulaganja kako bi se ostvario potencijal unutrašnjih plovnih puteva i osiguralo da Plovput poseduje sredstva neophodna da bi sproveli svoj mandat.
U pogledu civilnog vazduhoplovstva, Republika Srbija je na raskršću glavnih vazduhoplovnih puteva. Nacionalni operater JAT suočava se sa finansijskim problemima i potrebno mu je restrukturiranje. S obzirom na regionalni i globalni kontekst vazdušnog saobraćaja, potrebno je unaprediti kvalitet, pouzdanost, učinak i povezanost vazduhoplovnih službi u skladu sa opšte priznatim standardima. Jedan od zahteva Zajedničkog evropskog vazduhoplovnog područja, čije su potpisnice sve korisnice primene Jedinstvenog evropskog neba u jugoistočnoj Evropi, jeste početak reorganizacije vazdušnog prostora, što će dovesti do stvaranja/uspostavljanja Funkcionalnih blokova vazdušnog prostora. Osim toga, potrebno je ispratiti zahteve EU u pogledu licenciranja pilota i sertifikacije tehničara.
Republika Srbija poseduje četiri komercijalna aerodroma: Beograd, Niš, Vršac, dok se aerodrom u Kraljevu rekonstruiše, takođe za komercijalne svrhe. Beogradski aerodrom „Nikola Tesla“ i aerodrom u Nišu „Konstantin Veliki“ deo su Centralne regionalne saobraćajne mreže i koriste se za međunarodne letove. Prema Direktoratu civilnog vazduhoplovstva Republike Srbije, postoji još 22 ovlašćena aerodroma. Više vojnih aerodroma kojima upravlja Vojska Srbije takođe nude potencijal za dalji razvoj mreže kao civilni ili kombinovani civilno-vojni aerodromi. Aerodrom „Nikola Tesla“ u Beogradu najveći je aerodrom u Republici Srbiji, sa preko 90% putničkog i teretnog saobraćaja. Aerodrom može da opsluži 5,5 miliona putnika godišnje, ali je stvaran obim putničkog saobraćaja daleko niži. Unapređenje aerodromske infrastrukture, ispunjavanje standarda Sporazuma o zajedničkom evropskom vazduhoplovnom području i usklađivanje sa zakonodavstvom o Jedinstvenom evropskom nebu glavni su izazovi sa kojima se sektor suočava.
Uopšteno, postoji posebna potreba za većom multimodalnošću i boljim vezama sa drugim rečnim slivovima, kao i za modernizacijom i proširenjem infrastrukture u svim vidovima saobraćaja. Sprovođenjem konkurentnih i ekoloških rešenja za saobraćaj efikasno će se kombinovati vidovi drumskog, železničkog i unutrašnjeg plovnog saobraćaja. Republika Srbija namerava da pojača svoje kapacitete za intermodalni saobraćaj izgradnjom intermodalnog terminala u blizini Beograda. Jačanje kapaciteta za intermodalni saobraćaj ne zavisi isključivo od izgradnje intermodalnih centara, već i od delotvornog kombinovanja „mekih“ mera, kao što su izgradnja kapaciteta institucija odgovornih za upravljanje pitanjima intermodalnosti. Uspostavljanje pravnog okvira za podršku razvoju intermodalnog saobraćaja kojim se definišu podsticaji za drumske prevoznike da koriste intermodalne objekte, pružanje obuke operaterima intermodalnih centara i bolja usklađenost različitih vidova saobraćaja takođe su od velike važnosti. U ovom trenutku, tarifna politika i postojeći pravni okvir ne podstiču korišćenje intermodalnog saobraćaja.
Postoji svega tri delimično razvijena intermodalna terminala u Republici Srbiji: ŽIT (Železnički integralni saobraćaj, sa kapacitetom 10.000 TEU godišnje) u blizini centralne železničke stanice u Beogradu; u luci Beograd (kapaciteta 12.000 TEU godišnje), i u luci Pančevo (kapaciteta 5.000 TEU godišnje). Uglavnom koriste multifunkcionalnu opremu i univerzalne uređaje koji omogućuju pretovar kontejnera i pojedinih Huckepack jedinica za saobraćaj. Kao dopuna navedenom, potrebno je obezbediti bolju povezanost saobraćajnih koridora i trasa sa gradskim i prigradskim sistemima saobraćaja u budućnosti. S obzirom na globalni trend svakodnevnog putovanja na rad u urbanim područjima, kao i druge aspekte gradskog i prigradskog saobraćaja, pitanja mobilnosti zahtevaju usvajanje holističkog i sistematskog pristupa.
Utvrđivanje prioriteta i planiranje razvoja sektora saobraćaja trebalo bi da se zasniva na osnovnim principima integracije saobraćajnog tržišta JIE u saobraćajno tržište Evropske unije. Ovi principi mogu da se rezimiraju daljim usvajanjem pravnih tekovina EU u oblasti saobraćaja, usklađivanjem tehničkih standarda interoperabilnosti, bezbednost i sigurnosti uz poštovanje principa javne nabavke i pitanja zaštite životne sredine. Osim toga, potrebno je navesti i poštovati sprovođenje principa socijalnih politika u sektoru saobraćaja.
B7.2. Strateški okvir 
Nacionalni strateški okvir
Na osnovu glavnih strateških dokumenata za sektor predstavljenih u prilogu 1 i SWOT analize, utvrđeni su sledeći prioriteti za sektor:
(i)	Saobraćajna mreža Republike Srbije integrisana je u Trans-evropsku transportnu mrežu. Kako bi se ostvario cilj, neophodno je izvršiti rehabilitaciju, rekonstrukciju i izgradnju pan-evropskih koridora VII i X, po sistematskom pristupu, razviti i racionalizovati saobraćajnu mrežu, uz poštovanje održivog razvoja Republike Srbije.
(ii)	Efikasno korišćenje komparativnih prednosti svakog od vidova saobraćaja. Kako bi se ostvario cilj neophodno je razmotriti i smanjiti spoljne troškove, uvesti pravično utvrđivanje naknada za korišćenje infrastrukture za sve vidove saobraćaja. Jačanje intermodalnog transporta neophodno je radi orijentisanja potražnje za saobraćajem ka društveno prihvatljivijim režimima saobraćaja;
(iii)	Unapređenje kvaliteta usluga sistema saobraćaja. Kako bi se ostvario ovaj cilj, neophodno je povećati delotvornost svih režima saobraćaja i sistema saobraćaja u celini, putem bolje organizacije rada saobraćaja na osnovu ekonomičnih i bezbednih aspekata kojima se štiti životna sredina i primenom planiranja usmerenog na ciljeve i upravljanjem tokovima saobraćaja. Neophodno je razviti jedinstven sistem saobraćaja usklađen sa potrebama korisnika i efikasnim i delovornim ispunjavanjem potražnje za pojedinačnom mobilnošću;
(iv)	Povećanje sigurnosti i bezbednosti sistema saobraćaja. Kako bi se ostvario cilj, neophodno je smanjiti broj smrtnih slučajeva na putevima i broj nesrećnih slučajeva u unutrašnjem plovnom, železničkom i drumskom saobraćaju u Republici Srbiji. Transport opasne robe je u skladu sa direktivama EU i propisima ADR , RID  i ADN; 
(v)	Jačanje saobraćajnog tržišta i njegova postepena deregulacija. Kako bi se ostvario cilj, neophodno je: obezbediti uslove za bolju konkurentnost među vidovima saobraćaja i u okviru svih vidova saobraćaja na saobraćajnom tržištu ; uspostaviti regulatorne, operativne i upravne funkcije u sferi saobraćaja; izvršiti postepenu i opravdanu deregulaciju i liberalizaciju tržišta saobraćaja i kompenzaciju mera; jačati konkurentnost lokalnih operatera na domaćem i međunarodnom tržištu; vršiti saradnju između državnih organa i preduzeća u oblasti saobraćaja radi razvoja saobraćajnog tržišta;
(vi)	Smanjenje negativnog uticaja saobraćaja na životnu sredinu, u skladu sa principima održivog razvoja. Kako bi se ostvario cilj, neophodno je razviti sistem saobraćaja u Republici Srbiji u skladu sa principima održivog razvoja, zaštite životne sredine (smanjenje zagađenja vazduha, buke i uzroka globalnog zagrevanja) i društvene odgovornosti;
Uspostavljanje stabilnih izvora finansiranja za razvoj sektora saobraćaja. Kako bi se ostvario ovaj cilj, neophodno je obezbediti uslove za održivi razvoj saobraćajnog sistema putem stabilnih izvora finansiranja iz budžeta i drugih izvora i osigurati efikasno upravljanje saobraćajnim sistemom, kao i efikasnost i delotvornost gradskog i prigradskog saobraćaja. Izazov pri ostvarivanju ovih nacionalnih prioriteta jeste što će zahtevati integraciju niza aktivnosti u čitavom sektoru, uzimajući u obzir neophodnu komplementarnost vidova  saobraćaja.
NAD prioritet 1: Povećanje delotvornosti saobraćajnog sistema jačanjem strateškog i institucionalnog okvira, upravnih kapaciteta i mehanizama za sprovođenje smatra se za horizontalni prioritet i doprinosi svim sektorskim prioritetima navedenim u prethodnom tekstu.
NAD prioritet 2: Unapređenje kapaciteta i kvaliteta saobraćajne infrastrukture i usluga u okviru panevropskih saobraćajnih koridora i Osnovne regionalne saobraćajne mreže u jugoistočnoj Evropi doprinosi prioritetima (i), (ii), (iii) i (iv)
NAD prioritet 3: Promovisanje održivog gradskog i prigradskog saobraćaja doprinosi prioritetima (i), (ii), (iii) i (vi).
Regionalne i transnacionalne strategije
Razvoj sistema saobraćaja u Republici Srbiji ne posmatra se isključivo iz nacionalne, već i iz regionalne i šire perspektive. Institucije u oblasti sektora saobraćaja koje vodi ministarstvo nadležno za saobraćaj aktivno su uključene u pripremu Višegodišnjeg plana za period 2012-2016. godine za Osnovnu regionalnu saobraćajnu mrežu JIE i odgovarajućeg Memoranduma o razumevanju Osnovne regionalne saobraćajne mreže JIE. Tokom 2012. godine Republika Srbija doprinela je pripremi „Petogodišnjeg razvojnog plana za 2013. godinu" Transportne opservatorije za jugoistočnu Evropu. Osim toga, očekuje se početak revidiranja Regionalne studije o infrastrukturi na Balkanu (REBIS) sredinom 2013. godine, što će predstavljati priliku da nadležne institucije iz Republike Srbije uklope svoje strateške principe u regionalni kontekst.
Strategija EU za Dunavski region, usvojena 2011. godine, za cilj ima podsticanje razvoja Dunavskog regiona. Ovom strategijom navode se četiri glavna smera zajedničkih aktivnosti, od čega se prvi izričito odnosi na sektor saobraćaja: „Povezivanje Dunavskog regiona unapređenjem mobilnosti i interoperabilnosti unutrašnjih plovnih puteva, drumskog, železničkog i vazdušnog saobraćaja“.
Dokumenta EU i međunarodni sporazumi u vezi sa sektorom 
Evropskim partnerstvom sa Republikom Srbijom (2008/213/EZ) (u okviru: Sektorske politike – Saobraćaj) utvrđeni su sledeći prioriteti: dalje sprovođenje Memoranduma o razumevanju o razvoju Osnovne regionalne transportne mreže Jugoistočne Evrope i jačanje saradnje sa Transportnom opservatorijom za jugoistočnu Evropu, preduzimajući mere za unapređenje uslova bezbednosti na putu, restrukturiranje železničkog sektora i razvoj unutrašnjeg plovnog saobraćaja, uključujući uspostavljanje rečnih informativnih službi.
Sporazumom o stabilizaciji i pridruživanju (Naslov VIII, Politike saradnje, član 108 - Transport) navodi se da bi cilj saradnje trebalo da bude ostvarivanje operativnih standarda uporedivih sa sistemom Zajednice, kao i razvoj transportnog sistema kompatibilnog i usklađenog sa sistemom Zajednice i unapređenje zaštite životne sredine u transportu. Saradnja prvenstveno može da se usmeri na restrukturiranje i modernizaciju sistema transporta Republike Srbije, unapređenje slobode kretanja putnika i robe, unapređenje pristupa tržištu transporta i objektima, uključujući luke i aerodrome. Osim toga, saradnjom može da se podrži razvoj multi-modalnih infrastruktura u uvezi sa glavnim trans-evropskim mrežama.
Železnički transport (Koridor X)
Republika Srbija je članica Međuvladine organizacije za međunarodni prevoz železnicom (OTIF) i potpisala je odgovarajuću konvenciju (COTIF).
Intermodalni transport (Koridor X)
Oblast intermodalnog transporta regulisana je zakonima kojima se potvrđuju bilateralni sporazumi između Republike Srbije i Mađarske, kao i Republike Bugarske i Hrvatske, u pogledu međunarodnih kombinovanih teretnih i logističkih centara. Takođe su na snazi i Evropski sporazum o važnim međunarodnim kombinovanim transportnim linijama i srodnim instalacijama (AGTC), i Protokol o kombinovanom transportu na unutrašnjim plovnim putevima uz ovaj evropski sporazum.
Transport po plovnim putevima (Koridor VII)
Republika Srbija članica je Evropskog sporazuma u pogledu međunarodnog prenosa opasne robe unutrašnjim plovnim putevima (ADN).
Drumski transport (Koridor X)
Sporazum o međunarodnom drumskom transportu robe i putnika sa Republikom Slovačkom je potpisan. Nakon što ovaj sporazum stupi na snagu, samo će transport u/iz trećih zemalja biti pod režimom dozvola.
Sporazum o međunarodnom drumskom transportu robe i putnika sa Mađarskom spreman je za potpisivanje.
Sporazum o međunarodnom drumskom transportu robe i putnika između Republike Srbije i Ukrajine je ratifikovan, kao i sporazum između Republike Srbije i Letonije.
Sporazumi o međunarodnom drumskom transportu robe i putnika između Republike Srbije i Italije i između Republike Srbije i Nemačke su pokrenuti.
Republika Srbija je članica Evropskog sporazuma o međunarodnom transportu opasnog tereta u drumskom saobraćaju (ADR).
Republika Srbija je članica Evropskog sporazuma o radu posade na vozilima koja obavljaju međunarodne drumske prevoze (AETR). 
B7.3. Agenda EU 
Poglavlje 14. Transportna politika
Smer politika EU
Prema beloj knjizi „Mapa puta za objedinjeno evropsko područje transporta – Ka konkurentnijem sistemu transporta koji efikasnije koristi resurse“, glavni smerovi politika EU u sektoru saobraćaja jesu stvaranje uslova za slobodno kretanje lica i robe unutar Republike Srbije i u inostranstvu korišćenjem drumskog, železničkog i unutrašnjeg plovnog, vazduhoplovnog i intermodalnog transporta. Obuhvat sektora saobraćaja uključuje kapacitete i kvalitet infrastrukture, kvalitet saobraćajnih usluga , uključujući interoperabilnost različitih vidova saobraćaja, mreža i sistema.
Najvažnije relevantne pravne tekovine EU
-	Restrukturiranje železnica i liberalizacija: Direktiva EZ 91/440, izmenjena direktivama 2001/12,13 i 14, 2004/51, 2007/58 i 2012/34 EU
Ove direktive usmerene su na sprovođenje najvažnijih strukturnih i organizacionih promena u železničkom sektoru, odnosno organizovanje potpunog razdvajanja prevoza u železničkom saobraćaju i upravljanja infrastrukturom kako bi se omogućio ulazak novih operatera na železničko tržište. Ove direktive usmerene su i na stvaranje pravične konkurencije između železničkih prevoznika putem potpunog otvaranja železničkog tržišta (uključujući objavljivanje izjave o mreži, pravila za raspodelu kapaciteta i metodologije za utvrđivanje naknade za pristup infrastrukturi). Iako su ove direktive prenete u zakonodavstvo Republike Srbije u oblasti saobraćaja, Vlada još uvek nije usvojila odgovarajuće zakone, a tražene izmene nisu konkretno sprovedene u železničkom sektoru. Ovo je jedan od prioriteta za period 2014/2020. godine.
-	Bezbednost i interoperabilnost u železničkom saobraćaju: Direktive 2004/49, 2007/58, 2007/59, 2008/57, 2008/110 i Uredba Komisije 36/2010
Ove direktive usmerene su na unapređenje nivoa bezbednosti železničkog saobraćaja i omogućavanje interoperabilnosti između različitih sistema i standarda, uz očuvanje istog stepena bezbednosti. Glavne posledice jesu neophodno osnivanje Nacionalnog tela za bezbednost u železničkom saobraćaju (Direkcija za železnice Srbije), objavljivanje tehničkih specifikacija interoperabilnosti i sprovođenje sistema za upravljanje bezbednošću između upravljača infrastrukturomi prevoznika u železničkom saobraćaju koja rade na mreži Republike Srbije. Ovaj poslednji zahtev još uvek nije ispunjen u Republici Srbiji i predstavlja jedan od prioriteta za period 2014/2020. godine.
- Unutrašnji plovni putevi i pomorstvo: Uredbe 789/2004, 2919/85, direktive 2006/87 ,87/540/EZ, 2009/46/EZ, 2005/44 i 2009/56/EZ, 91/672 i 96/50, Međunarodna konvencija o standardima za obuku, izdavanje uverenja i vršenje brodske straže pomoraca, Direktiva 2012/35 kojom se menja i dopunjuje Direktiva 2008/106 
Tokom protekle dve godine, tri zakona (Zakon o pomorskoj plovidbi, Zakon o izmenama i dopunama Zakona o plovidbi i lukama na unutrašnjim vodama i Zakona o državnoj pripadnosti i upisu plovila), uključujući zahteve EU i utvrđivanje uslova za navigaciju na plovnim putevima Republike Srbije i uslovima za ulazak u luke, odobrila je Vlada Republike Srbije i usvojila je Narodna skupština. Iz tehničkih razloga, potrebno je pripremiti dodatno sekundarno zakonodavstvo. 
-	Civilno vazduhoplovstvo : Uredbe 549, 550, 551/2004, 219/2007, 300/2008, 1070/2009, 185 i 691/2010
Zakon o obligacionim i osnovama svojinsko-pravnih odnosa u vazdušnom saobraćaju usvojen je u novembru 2011. godine sa ciljem usklađivanja nacionalnih odredbi sa zakonodavstvom EU u oblasti prava putnika. Zakonom o izmenama i dopunama Zakona o vazdušnom saobraćaju uzeti su u obzir komentari Evropskog zajedničkog vazduhoplovnog područja i Izveštaja EK o napretku. Potrebno je obratiti posebnu pažnju na pravni okvir za licenciranje pilota i sertifikaciju tehničara.
Dodatne nacionalne odredbe sa ciljem usklađivanja sa zakonodavstvom o Jedinstvenom evropskom nebu su usvojeni, naročito u pogledu pružanja usluga vazdušne navigacije (ANS), metodologije za utvrđivanje i proračun tarifa za ANS, uredbi o upravljanju vazdušnim prostorom, kao i interoperabilnošću sistema za upravljanje vazdušnim saobraćajem.
-	Drumski transport : 2003/59/EZ, 96/53/EZ, 1999/62/EZ, izmenjen i dopunjen 2006/38/EZ, 2008/96/EZ, 2004/54/EZ, 2004/52/EZ i odluke 2009/750/EZ, 2004/18/EZ, 2002/15/EZ, 2006/22 EZ, Uredba 561/2006
Unapređenje sistema bezbednosti na putu, u saradnji sa Agencijom za bezbednost saobraćaja i u skladu sa Direktivom o početnoj kvalifikaciji i periodičnoj obuci profesionalnih vozača (2003/59/EZ). Biće pripremljen i usvojen Zakon o radnom vremenu vozača i tahografima.
-	Intermodalni transport: Direktive 92/106/EZ, 2006/103/EZ 
Neophodan pravni okvir za razvoj intermodalnog transporta u Republici Srbiji potrebno je unaprediti i podneti Vladi Republike Srbije.
-	Transport opasne robe : Direktiva 96/35, 2008/68/EZ, 95/50/EZ, 2010/61/EU 
Iako je Uprava za transport opasnog tereta uspostavljena u januaru 2013. godine, još uvek je potrebno pripremiti sekundarno zakonodavstvo da bi se organizacije u Republici Srbiji uskladile sa zahtevima EU.

Razvoj saobraćajnog sistema u Republici Srbiji u velikoj meri zavisi od puta Republike Srbije u pridruživanju EU. Glavni dokument koji rukovodi procesom usklađivanja pravnih odredbi sa pravnim tekovinama EU jeste Nacionalni program usvajanja pravnih tekovina EU (NPAA) usvojen u martu 2013. godine.
NPAA za period 2013-2016 navodi obaveze u pogledu uključivanja odredbi pravih tekovina EU u oblasti saobraćaja u domaći pravni sistem, kao i zadatke za ispunjavanje kriterijuma za pridruživanje. Srednjoročni prioriteti definisani su za oblast saobraćajnih politika i saobraćajnih mreža; pravni i institucionalni okvir uključuju usvajanje i sprovođenje zakonodavstva i izgradnju kapaciteta za ispunjavanje budućih zahteva. Najvažnije odredbe uredbi i direktiva EU u oblasti saobraćaja (u skladu sa odeljkom B.3) prenete su u zakonodavstvo Republike Srbije putem 10 glavnih zakona i oko 100 podzakonskih akata. Međutim, važan skup sekundarnog zakonodavstva tek treba preneti i usvojiti tokom narednih godina kako bi se ostvarilo potpuno usklađivanje sa pravnim tekovinama EU.
Poglavlje 21: Transevropske mreže
Smer politika EU 
Smer strategije Evropa 2020, koju je usvojio Savet ministara EU, ukazuje da će saobraćaj, životna sredina i konkurentnost ostati od ključnog značaja za osiguranje budućeg prosperiteta Evrope i time igrati vodeću ulogu u upravljanju budućim sredstvima EU. Potrebno je da Republika Srbija bude u potpunosti ažurna u oblasti strateškog planiranja i da uspostavi aktivan tok potencijalnih projekata za finansiranje, koji odgovaraju ovoj agendi.
Najvažnije relevantne pravne tekovine
-	Odluka br. 884/2004/EZ Evropskog parlamenta i Saveta od 29. aprila 2004. godine kojom se menja i dopunjuje Odluka br. 1692/96/EZ o smernicama zajednice za razvoj trans-evropske transportne mreže;
-	Odluka br. 1692/96/EZ Evropskog parlamenta i Saveta od 23. jula 1996. godine o smernicama Zajednice za razvoj trans-evropske transportne mreže sa izmenama i dopuna iz 2001. i 2004. godine.
U okviru trans-evropskih transportnih mreža (TEN-T), saobraćajna mreža Transportne opservatorije za jugoistočnu Evropu (JIE) integrisana je u Strategiju razvoja železničkog, drumskog, vodnog, vazdušnog i intermodalnog transporta Republike Srbije od 2008. do 2015. godine. Programirano je, isplanirano, odnosno pripremljeno više velikih projekata za koridor X (putevi i železnica). Republika Srbija nastavlja sa razvojem saobraćajnih mreža i da aktivno učestvuje u radu Transportne opservatorije za JIE. Međutim, ostaju važni izazovi u pogledu finansiranja međusobnog povezivanja saobraćajnih mreža.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
U pogledu poglavlja 22 – Regionalna politika i koordinacija strukturnih instrumenata, Vlada Republike Srbije i Evropska komisija potpisale su 29. novembra 2007. godine Okvirni sporazum koji je 26. decembra 2007. godine ratifikovala Narodna skupština Republike Srbije, usvajanjem Zakona o potvrđivanju Okvirnog sporazuma  između Vlade Republike Srbije i Komisije Evropskih zajednica o pravilima za saradnju koja se odnose na finansijsku pomoć Evropske zajednice Republici Srbiji u okviru sprovođenja pomoći prema pravilima instrumenta pretpristupne pomoći (IPA). Vlada Republike Srbije usvojila je Uredbu o decentralizovanom sistemu upravljanja  sredstvima razvojne pomoći Evropske unije u okviru IPA.
Pet komponenti postojećeg instrumenta pretpristupne pomoći za ciklus 2007-2013. godine se za period 2014-2020. godine menjaju u strateške oblasti: (a) proces tranzicije ka članstvu u Zajednici i izgradnja kapaciteta; (b) regionalni razvoj; (v) zapošljavanje, socijalne politike i razvoj ljudskih resursa; (g) poljoprivreda i ruralni razvoj i (d) regionalna i teritorijalna saradnja. Glavni princip za IPA II biće sektorski pristup.
B7.4. Opšti ciljevi i prioriteti u sektoru (2014-2020. godine)
Pored analize situacije predstavljene u prethodnim odeljcima, sprovedena je i SWOT analiza sektora saobraćaja radi utvrđivanja dugoročnih ciljeva, srednjoročnih strateških prioriteta, realističnih i ciljanih mera.
Prednosti	Nedostaci
•	Usvajanje i sprovođenje Strategije razvoja železničkog, drumskog, vodnog, vazdušnog i intermodalnog transporta u Republici Srbiji od 2008. do 2015. godine i odgovarajućih Akcionih planova
•	Paket zakona je na snazi
•	Pravne tekovine EU u oblasti saobraćaja uglavnom su prenete
•	Prepoznat je doprinos sektora saobraćaja ekonomskom razvoju Republike Srbije
•	Postojanje Generalnog master plana za transport (2009-2027. godine) koje je razvijen kao sveobuhvatni plan budućih ulaganja u saobraćajnu infrastrukturu
•	Postojanje Investicionog plana za železničku infrastrukturu (2012-2021. godine)
•	Postojanje nacrta Nacionalne strategije bezbednosti na putevima i Akcionog plana (2013-2020. godine)
•	Dva glavna TEN-T koridora prolaze kroz Republiku Srbiju (X i VII)
•	Obučena radna snaga
•	Snažna politička podrška za infrastrukturu u oblasti saobraćaja, prioritet se daje aktivnostima u okviru pan-evropskih koridora X i VII i Toka 4 Osnovne regionalne saobraćajne mreže	•	Slab obim intermodalnog transporta zbog nepostojanja pravnog osnova
•	Restrukturiranje železničkog preduzeća u ranoj fazi
•	Pojedini raniji infrastrukturni projekti su propali ili kasnili zbog nedostatka dokumentacije, problema sa eksproprijacijom zemljišta
•	Brojne institucije na različitim nivoima uključene u projekte/nedostatak koordinacije
•	Pojedini standardi nisu lako ostvarivi u Republici Srbiji
•	Državni budžeti nisu dovoljni za sufinansiranje
•	Slab stepen održavanja i razvoja infrastrukture već decenijama
•	Nedostatak programa za pripremu projekata
•	Zastarela tehnologija, kvalitet infrastrukture ispod standarda EU
•	Ograničenja saobraćajne mreže (ograničenje brzine, linije sa jednom prugom, ne-elektrifikovane železničke linije, UIC-C standard koloseka, kritični delovi i neeksplodirana ubojita sredstva u Dunavu i Savi, slaba infrastruktura luka itd.)
•	Nedostatak predviđanja za razmatranje budućeg razvoja saobraćaja kojim se uzima u obzir nedavna globalna finansijska i ekonomska kriza
Prilike 	Pretnje
•	Strateški položaj Republike Srbije u okviru ključne regionalne saobraćajne mreže Jugoistočne Evrope
•	Povećana ekonomska aktivnost u vezi sa koridorima X i VII
•	Koridor X je važan prioritet Vlade
•	Ubrzanje procesa pridruživanja EU nakon dodele statusa zemlje kandidata
•	Novi izazovi proistekli iz učešća u evropskoj i regionalnoj saradnji
•	Održivi saobraćaj koji promoviše EU
•	Zahtevi Evropske unije da se dovrši TEN-T i Ključna regionalna saobraćajna mreža i unapredi evropska mobilnost i interoperabilnost;
•	Porast potražnje za brzim saobraćajem (uključujući gradski i prigradski saobraćaj) u okviru zemlje u vezi sa porastom ekonomije
•	Projekti u oblasti saobraćaja za smanjenje zagađenja, potrošnje, broja nesreća
•	Susedne zemlje su države članice EU
•	Interesi međunarodnih finansijskih institucija za finansiranje/sufinansiranje infrastrukture	•	Gubitak kvalifikovanog osoblja zbog slabe motivacije i malih plata
•	Promena prioriteta Vlade
•	Svetska ekonomska kriza
•	Gubitak obima saobraćaja zbog slabog usklađivanja zakonodavstva i primene evropskih standarda što vodi korišćenju alternativnih puteva i vidova saobraćaja
•	Ekonomska recesija i smanjenje budžeta
•	Poteškoće u pravovremenoj pripremi neophodne dokumentacije
•	Gubitak sredstava zbog spore ili zakasnele projektne dokumentacije
•	Nejasna raspodela odgovornosti između zainteresovanih strana
•	Nedostatak interoperabilnosti i koordinacije između vidova saobraćaja, uključujući gradski prevoz
•	Potencijalni gubitak povezanosti staništa i potencijalni sukobi sa ciljevima očuvanja prirode
S obzirom da saobraćajna politika Republike Srbije ima za cilj ekonomski i socijalni razvoja, u skladu sa Transportnim politikama EU (poglavlja 14 i 21), opšti cilj sektora saobraćaja za period 2014-2020. godine jeste:
Efikasne, kvalitetne, pouzdane i održive službe koje doprinose sveobuhvatnom i bezbednom saobraćajnom sistemu u Republici Srbiji kao integralnom delu Trans-evropske transportne mreže. Ekonomski razvoj Republike Srbije zavisi od snažnih saobraćajnih veza koje su prepoznate kao pokretač opšteg regionalnog rasta. Republika Srbija za cilj ima delotvoran doprinos saobraćaju putem panevropskih koridora i ruta, uz prenos tereta i putnika, sa visokim stepenom efikasnosti i niskim emisijama, obilno korišćenje postojeće infrastrukture, dopunjavajući nedostajuće veze, rešavajući uska grla i koristeći efikasnije usluge u multimodalnom transportu. Razvoj ekonomije zavisi od brzog, sigurnog i pouzdanog transporta koji poštuje životnu sredinu i biodiverzitet, i kojim se osigurava nesmetan tok tereta i mobilnost lica. Osim toga, usluge transporta trebalo bi pružati u skladu sa standardima EU i principima najboljih praksi.
Kako bi odražavali navedeno i vodili programiranje pomoći, prioriteti su formulisani kako sledi:
Prioritet 1: Povećanje delotvornosti saobraćajnog sistema jačanjem strateškog i institucionalnog okvira, kapaciteta za upravljanje i mehanizama za sprovođenje
Sprovođenje saobraćajnih politika i kvalitet i efikasnost pruženih usluga aktivno doprinosi konkurentnosti privrede, otvaranju radnih mesta i smanjenju regionalnih dispariteta. Ovo zahteva delotvorno strateško (na nivou politika) i operativno planiranje, kako bi se ocenili prioriteti za kratkoročan, srednjoročan i dugoročan horizont, uvek uzimajući u obzir regionalni uticaj date intervencije i efekata koje dati prioriteti imaju na odgovarajuće vidove saobraćaja. Potrebno je jačanje saobraćajnog sistema uzimanjem u obzir karakteristika otvaranja tržišta, interoperabilnosti i pitanja bezbednosti, kojima rukovodi vizija ekonomskog razvoja zemlje. Institucije odgovorne za planiranje saobraćaja trebalo bi da jačaju sposobnost optimalnog kombinovanja različitih vidova saobraćaja unutar transportnog lanca, uključujući uspostavljanje pravnog okvira za podršku razvoju intermodalnog transporta definisanjem podsticaja za drumske prevoznike za korišćenje intermodalnih objekata.
Prioritet 2: Unapređenje kapaciteta i kvaliteta saobraćajne infrastrukture i usluga u okviru panevropskih saobraćajnih koridora i Osnovne regionalne saobraćajne mreže Jugoistočne Evrope
Unapređenje saobraćajne infrastrukture i organizovanje bezbednog i održivog saobraćajnog sistema unaprediće konkurentnost čitavog sektora i omogućiti bolju teritorijalnu integraciju u okviru zemlje i van njenih granica. Saobraćaj u Republici Srbiji, koji predstavljaju svi vidovi saobraćaja, još uvek nije zadovoljavajuće razvijen da bi ispunio standarde EU kako u pogledu kvaliteta infrastrukture, tako i kvaliteta usluga. Prema tome, prioritet za naredni period ostaje izgradnja nedostajućih veza i modernizacija/rekonstrukcija saobraćajne infrastrukture i voznih sredstavai ITS-a (inteligentnog transportnog sistema), uključujući pripremu neophodne tehničke i planske dokumentacije potrebne za izvođenje radova. Razvoj saobraćajne infrastrukture i usluga trebalo bi da je usmeren na rezultate u smeru ekonomskog prosperiteta zemlje uz očuvanje prirodnog kapitala.
Prioritet 3: Promovisanje održivog gradskog i prigradskog saobraćaja
Veza između gradskog i prigradskog prevoza i trans-evropske transportne mreže važna je tema s obzirom da jedan/dva međunarodna koridora prolaze kroz velike gradove Republike Srbije. Pošto su gradska mobilnost i saobraćaj na dužim relacijama očigledno ozbiljan izazov, od gradskih i prigradskih područja se očekuje da obezbede efikasne tačke međuveze za transevropsku transportnu mrežu i ponude efikasan transport na „poslednjem kilometru“ kako za teret, tako i putnike. Osim toga, gradovi najviše trpe zbog zagušenja, slabog kvaliteta vazduha i izlaganja buci. Strateški integrisano planiranje transporta u vidu održivih planova mobilnosti u gradovima za najveće gradove Republike Srbije i sprovođenje odgovarajućih politika za gradski prevoz moglo bi da smanji zagušenje u saobraćaju, pozitivno reši pitanja životne sredine i potrošnje energije i unapredi bezbednost i sigurnost.
B7.5. Sektorske mere za sprovođenje prioriteta u sektoru
Prioritet 1. Povećanje delotvornosti saobraćajnog sistema jačanjem strateškog i institucionalnog okvira, kapaciteta za upravljanje i mehanizama za sprovođenje
Mera 1.1: Jačanje kapaciteta uprave za strateško planiranje i upravljanje saobraćajem
Mera će doprineti jačanju administrativnih kapaciteta ministarstva nadležnog za saobraćaj i odgovarajućih institucija, kako bi se nastavilo sa usklađivanjem zakonodavstva Republike Srbije u oblasti saobraćaja sa pravnim tekovinama EU. Nakon što se primarno zakonodavstvo uskladi sa pravnim tekovinama EU, pomoć će se usmeriti na sekundarno zakonodavstvo. Delotvornost ove aktivnosti meriće se unapređenjem tehničkih i administrativnih kapaciteta ministarstva i organa/institucija koje su nedavno uspostavljene ili će biti uskoro uspostavljene, u skladu sa zahtevima zakonodavstva EU. Biće uspostavljeni održivi mehanizmi za licenciranje pilota i izdavanje sertifikata za tehničare, u skladu sa zahtevima EU. U okviru predviđene liberalizacije tržišta, biće pružena pomoć Direkciji za železnice kao regulatoru železničkog tržišta. Intermodalni transport biće razvijen i promovisan putem sprovođenja podsticajnog pravnog okvira i izradom osnovnih principa usmerenih na povećanje modalne podele vidova transporta u korist vidova koji manje zagađuju (železnica, plovni putevi).
Mera 1.2: Uspostavljanje organizacionih i strukturnih promena javnih preduzeća koja rade u sektoru saobraćaja usmerenih na komercijalizaciju njihovih aktivnosti u skladu sa zahtevima EU
Merom će biti podržana reorganizacija javnih preduzeća koja rade u oblasti saobraćaja u skladu sa zakonodavstvom EU i u skladu sa odredbama direktiva EU. Ova javna preduzeća moraće da poštuju proces liberalizacije i da uspostave sistem upravljanja usmeren na komercijalizaciju njihovih aktivnosti u skladu sa zahtevima EU. Biće obezbeđena specifična pomoć železničkom podsektoru za unapređenje procesa reforme železnice. Potrebno je obratiti posebnu pažnju na obavezno razdvajanje upravljanja infrastrukturom od samog železničkog saobraćaja, u skladu sa Direktivom EZ 91/440, izmenjenom i dopunjenom direktivama 2001/12, 2004/51, 2007/58 i 2012/34 EU, uključujući i pitanje Ugovora o javnim službama u oblasti putničkog saobraćaja u skladu sa zahtevima Uredbe EK 1370/2007. Ključni element je jačanje upravljačkih kapaciteta u pogledu uvođenja elemenata liberalizacije saobraćajnog tržišta (objavljivanje izjave o mreži, uključujući pravila za raspodelu kapaciteta i metodologiju za utvrđivanje nadoknade za pristup  infrastrukturi), što bi trebalo da dovede do delotvornog sistema železničkog saobraćaja koji funkcioniše kao otvoreno tržište uz finansijski samoodržive institucije koje se bave sektorom saobraćaja. Delotvoran sistem saobraćaja zahteva uvođenje savremenih principa upravljanja (npr. održavanje zasnovano na učinku, planiranje ulaganja na osnovu stvarnih potreba...)
Prioritet 2. Unapređenje kapaciteta i kvaliteta saobraćajne infrastrukture i usluga u okviru panevropskih saobraćajnih koridora i Osnovne regionalne saobraćajne mreže Jugoistočne Evrope
Mera 2.1: Modernizacija železničke infrastrukture
Ovom merom biće podržan, uglavnom u vezi sa panevropskim koridorom X, dalji razvoj železničke infrastrukture, kapaciteta, bezbednosti i kvaliteta usluga putem rekonstrukcije/unapređenja/modernizacije određenih deonica (uključujući uska grla) sa naglaskom na železničke linije koje doprinose podsticanju ekonomije i stvaranju radnih mesta, kao i boljem povezivanju u okviru glavnih gradskih centara i susednih zemalja. Aktivnosti će uključivati pripremu projekata za rekonstrukciju i modernizaciju železničke infrastrukture i nabavku opreme za železničke linije. Ovo će biti preduzeto uz poštovanje standardom nivoa 1 Evropskog sistema za upravljanje šinskim saobraćajem i pravilnicima o tehničkim i drugim uslovima za projektovanje i izgradnju železničkih linija i objekata, uređaja i struktura na glavnim železničkim linijama. Po potrebi, merom će biti podržani odgovarajući radovi. Svi koraci pratiće procedure i kriterijume za identifikaciju i selekciju investicionih projekata utvrđenih na predlog TS NIPAK.
Mera 2.2: Unapređenje drumskog saobraćaja uzimajući u obzir socijalne, bezbednosne i karakteristike kapaciteta
Ovom merom biće podržan nastavak izgradnje autoputa E763 Beograd – Vrbnica (Južni Jadran) što je Ruta 4 (Transportna opservatorija za JIE) poznata u Republici Srbiji pod radnim nazivom „Koridor XI“. Ovaj deo putne mreže prepoznat je kao jedan od najizazovnijih u pogledu bezbednosnog aspekta saobraćaja, ali i kao jedan od puteva koji može da stvori uslove za ekonomski razvoj. Osim toga, ovom merom potrebno je podržati dalje aktivnosti izgradnje obilaznice oko Beograda. Završetak obilaznice stvorio bi priliku za razvoj grada i stvaranje novih zona sa potencijalom za razvoj privrede. Svi koraci pratiće procedure i kriterijume za identifikaciju i selekciju investicionih projekata utvrđenih na predlog TS NIPAK.
Mera 2.3: Jačanje kapaciteta za efikasan intermodalni transport sa ciljem povećanja modalne podele vidova transporta u korist vidova koji manje zagađuju (železnica, plovni putevi)
Ovom merom biće podržano uspostavljanje infrastrukture neophodne za ubrzavanje razvoja i bolje pospešivanje intermodalnog transporta. Posebna pažnja će se usmeriti na izgradnju intermodalnog terminala u Beogradu. Kao reakcija na sve veću potražnju u pogledu delotvornog kombinovanja različitih vidova saobraćaja korišćenjem programa IPA 2008, pripremljena je dokumentacija za izgradnju intermodalnog terminala u blizini Beograda. Intermodalni terminal u blizini Beograda trebalo bi da ima kapacitet 80.000 TEU (Twenty-Foot Equivalent Unit - jedinica ekvivalentnih dvadeset stopa / kontejner za intermodalni transport). Osim toga, biće ispitan dalji razvoj intermodalnog transporta sa naglaskom na osiguranje delotvornog lanca snabdevanja.
Mera 2.4: Unapređenje uslova za navigaciju na unutrašnjim plovnim putevima
Merom će biti podržano sprovođenje hidrotehničkih radova na rečnim koritima kako bi se uklonili kritični sektori plovnih puteva, kao i druga uska grla opasna po navigaciju. Posebno usmerenje ostaje na rekama Dunav, Sava i Tisa, u skladu sa integrisanim pristupom. Aktivnosti će biti usmerene u prvom redu na završavanje projektne dokumentacije za preostale sektore od ključnog značaja za navigaciju, s obzirom da će projektima finansiranim iz IPA 2010 biti pripremljena dokumentacija za do 6 kritičnih deonica, dok je utvrđeno ukupno 24 kritične deonice. Zatim će uslediti sprovođenje hidrotehničkih radova na rekama Dunav i Sava, po potrebi. U pitanju su posebne inženjerske i tehničke aktivnosti, usmerene na apsorpciju dinamike reka i održanje plovnih uslova na rekama, i uključuju izgradnju potpornih zidova, brana, usmeravajućih zidova i iskopavanja rečnih tokova. U pogledu Tise, mera će uključivati samo aktivnosti pripreme projekata. Puštanje u rad daljinskih uređaja za navigaciju (AtoNs), uglavnom na koridoru VII, sastavni je deo mere. Doprineće sprovođenju ciljeva Strategije EU za Dunavski region, u skladu sa daljim tekstom. Svi koraci pratiće procedure i kriterijume za identifikaciju i selekciju investicionih projekata utvrđenih na predlog TS NIPAK.
Prioritet 3. Promovisanje održivog gradskog i prigradskog saobraćaja
Mera 3.1: Unapređenje efikasnosti gradskog i prigradskog saobraćaja i njegove povezanosti sa nacionalnim i međunarodnim koridorima u skladu sa integrisanim pristupom u planiranju gradskog i prigradskog saobraćaja
Ovom merom biće podržan razvoj gradskog i prigradskog saobraćaja putem unapređenja veza između različitih vidova saobraćaja, gradskog i prigradskog sistema, u skladu sa standardima za interoperabilnost, usklađivanjem vremenskih rasporeda i tarifnih sistema, unapređenjem povezanosti sa koridorima i trasama za železnički i drumski saobraćaj (Koridor X i Ruta 4). Konkretno, ova mera trebalo bi da doprinese postepenoj integraciji saobraćaja, urbanističkog i ekonomskog planiranja. Ovom merom biće pripremljeni Održivi planovi za gradski saobraćaj za najveća naselja u Republici Srbiji, naročito ona duž panevropskih koridora koji prolaze kroz zemlju, X i VII. Održivim planovima za gradski saobraćaj osiguraće se dugoročniji strateški pristup koji pokriva i gradski putnički saobraćaj i gradski teretni transport i u kojem se integracija korišćenja zemljišta i planiranja saobraćaja smatra za ključni činilac.
Mera 3.2: Unapređenje sprovođenja i razvoja odgovarajućih mera za gradsku i prigradsku mobilnost radi smanjenja zagušenja i unapređenja bezbednosti
Ovom merom biće unapređena primena inteligentnih transportnih sistema (ITS) radi pružanja boljih i sveobuhvatnijih informacija svim korisnicima i kako bi se primena saobraćajnih mreža učinila koordinisanijom/efikasnijom, bezbednom, i time pogodnijom po životnu sredinu. Ova mera takođe će omogućiti postepeno uvođenje sistema za upravljanje i kontrolu gradskim i prigradskim saobraćajem putem optimalnog iskorišćenja podataka vezanih za gradski saobraćaj (zagušenja, vršna vremena, radovi) kako bi se unapredio tok i bezbednost, izbegle gužve na putevima i smanjila potrošnja i zagađenje.
Regionalne, prekogranične i transnacionalne teme u sektoru saobraćaja
Instrumente od važnosti za regionalnu saradnju, kao što su podrška višekorisničke IPA, prekogranična saradnja i transnacionalni programi, potrebno je obezbediti za one aktivnosti u kojima je prednost regionalnog pristupa očigledna. 
Očekuje se da će biti potpisan ugovor o Transportnoj zajednici radi sprovođenja EU saobraćajnih politika u vezi sa regionom Zapadnog Balkana. Očekuje se da će Transportna zajednica obezbediti pravnu izvesnost za operatere i investitore u sektoru saobraćaja, čime će se podstaći i ubrzati neophodna ulaganja i ekonomski razvoj.
Višekorisnička IPA bi tokom narednog perioda trebalo da obezbedi podršku planiranoj proaktivnoj/vodećoj ulozi Republike Srbije u toj oblasti, a usklađena priprema projekata (tokovi projekata) za sprovođenje petogodišnjeg višegodišnjeg plana Transportne opservatorije za JIE za 2013. godinu i revidiranja REBIS studije. Priprema tehničkih projekata i sprovođenje projekata za razvoj infrastrukture od regionalnog interesa zahtevaće značajnu dodatnu tehničku i finansijsku pomoć međunarodnih partnera, međunarodnih finansijskih institucija i bilateralnih donatora (Investicioni okvir za Zapadni Balkan – zajednički program za bespovratna sredstva + zajmove). 
S obzirom na regionalni kontekst i potrebu za dobrom koordinacijom, JASPERS (Zajednička podrška projektima u evropskim regionima) trebalo bi da obezbedi podršku i savete za pripremu projekata i finansijski inženjering. 
U radu na preporukama EK za zemlje Zapadnog Balkana u sektoru saobraćaja, IPA prekogranična saradnja (CBC) bi konkretno trebalo da se odnosi na unapređenje upravljanja granicama i povećanje kapaciteta graničnih prelaza kako bi se ubrzao i unapredio kvalitet saobraćaja na regionalnom nivou i razvoj putne infrastrukture čime bi se osigurali bolji uslovi života putem bolje povezanosti sa obrazovnim i ekonomskim centrima i povećao obim tereta koji se prevozi unutrašnjim plovnim putevima (Tematski cilj 6 Evropskog fonda za regionalni razvoj – Promovisanje održivog saobraćaja i uklanjanje uskih grla u ključnim elementima mrežnih infrastruktura).
Kako bi se doprinelo sprovođenju ciljeva Strategije EU za Dunavski region, prvenstveno u vezi sa stubom I „Povezivanje Dunavskog regiona“, i konkretnije prioritetnoj oblasti (1) Unapređenje mobilnosti i multimodalnosti (unutrašnji plovni putevi, drumske, železničke i vazdušne veze), potrebna je tehnička pomoć za pripremu projekata i pomoć u radovima i nabavkama za projekte usmerene na promovisanje multimodalnosti (povezivanje luka sa železničkim i drumskim saobraćajem), unapređenje uslova za navigaciju (uska grla, iskopavanja), upravljanje logistikom i bolja oprema (plovila, pribor za navigaciju), kao i razvoj ljudskih resursa za navigaciju unutrašnjim plovnim putevima.
B7.6. Institucionalni okvir za sprovođenje sektorskog pristupa
Za sektor saobraćaj u Republici Srbiji odgovorne su sledeće institucije: ministarstvo nadležno za saobraćaj (uključujući Uprava za utvrđivanje sposobnosti brodova za plovidbu, Direkcija za vodne puteve i Uprava za transport opasnog tereta), direkcije (Direkcija za železnice, Direktorat civilnog vazduhoplovstva), javne agencije (Agencija za bezbednost saobraćaja, Agencija za upravljanje lukama) i javna preduzeća u oblasti saobraćaja (JP „Putevi Srbije“, „Železnica Srbije“ a.d, Koridori Srbije, JAT Airways i Aerodrom Nikola Tesla Beograd). Vodeća institucija za sektor jeste ministarstvo nadležno za saobraćaj.
U kontekstu sektorskog pristupa, ministarstvo koordiniše rad svih relevantnih institucija u sektoru u pogledu planiranja, programiranja, sprovođenja i praćenja mera/aktivnosti u sektoru saobraćaja podržanih sredstvima EU i druge međunarodne razvojne pomoći. Odgovornost za formalno podnošenje i potom sprovođenje mera/aktivnosti zavisi od njihovog sadržaja i nadležnosti institucija uključenih u sektor saobraćaja. 
Direkcije, javne agencije i javna preduzeća za saobraćaj, kao i organi AP Vojvodine i lokalnih samouprava, podržavaju procese donošenja javnih politika, izrade strateškog i zakonodavnog okvira, i učestvuju u njihovom sprovođenju i praćenju. Takođe, na osnovu odgovarajućeg zakonodavstva, odgovorni su za održavanje i nadzor saobraćajne infrastrukture i upravljanje radom i aktivnostima unutar sektora saobraćaja u celini, a naročito relevantnih podsektora kao što su putevi, železnica (uključujući intermodalnost), unutrašnji plovni putevi i vazdušni saobraćaj.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za transport.  SRG za transport odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, predlaganjem relevantnih mera i aktivnosti i podrškom uvođenju sektorskog pristupa u sektoru saobraćaja. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Institucije koje učestvuju u SRG jesu ministarstvo nadležno za saobraćaj, ministarstvo nadležno za građevinu i urbanizam, ministarstvo nadležno za finansije i kancelarija odgovorna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije.
Predstavnici donatorske zajednice, uključujući vodeće donatore, učestvuju na sastancima SRG u zavisnosti od potreba i zahteva svakog od sastanaka SRG, i učestvuju u procesu konsultacija za analiziranje prioritetnih ciljeva, mera i aktivnosti za sektor, za finansiranje korišćenjem sredstava EU i međunarodne pomoći i obezbeđuju podatke o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima. 
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.

 
B7.7. Pokazatelji za merenje napretka
PRIORITET 1: Povećanje delotvornosti saobraćajnog sistema jačanjem strateškog i institucionalnog okvira, kapaciteta za upravljanje i mehanizama za sprovođenje
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1 MS i institucije nadležen za saobraćaj organizovane u skladu sa pravnim tekovinama EU	Da/Ne	Ne				Da					NPAA	Ministarstvo nadležno za saobraćaj
1.2 Broj putnik-kilometara (PKM)	Miliona PKM	6.592 (2011)		6.600	6.700	6.800					Statistički godišnjak Republike Srbije	Ministarstvo nadležno za saobraćaj
1.3 Obim tona-kilometara (TKM)	Miliona TKM	6.936 (2011)		7.000	7.500	8.000					Statistički godišnjak Republike Srbije	Ministarstvo nadležno za saobraćaj
MERA 1.1: Jačanje kapaciteta uprave za strateško planiranje i upravljanje saobraćajem
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1 Novi pravni propisi EU preneti u zakonodavstvo Republike Srbije	Broj	0			5	10	15					KEI
MERA 1.2: Uvođenje organizacionih i strukturnih promena u javnim preduzećima koja rade u sektoru saobraćaja sa ciljem komercijalizacije njihovih aktivnosti u skladu sa zahtevima EU
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1 Objavljena Izjava o mreži	Da/Ne	Ne	Ne	Da							Službeni glasnik	Ministarstvo nadležno za saobraćaj
1.2.2 Broj licenci koje je Direkcija za železnice izdala železničkim preduzećima	Broj	5	6	6	7	7	8				Službeni glasnik	DŽ
1.2.3 Zaključeni ugovori  za održavanje mreže puteva na osnovu učinka 	Broj	0			1	2	3				Službeni glasnik JP PS	Ministarstvo nadležno za saobraćaj

PRIORITET 2: Unapređenje kapaciteta i kvaliteta saobraćajne infrastrukture i usluga u okviru panevropskih saobraćajnih koridora i Osnovne regionalne saobraćajne mreže Jugoistočne Evrope
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1 Geoekonomska integracija saobraćajne mreže Republike Srbije u TEN-T	Količina/ Hiljade tona	24.706 (2011)			25.000	26.000	27.000				Statistički godišnjak Republike Srbije	Ministarstvo nadležno za saobraćaj
MERA 2.1: Modernizacija železničke infrastrukture
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1 Dužina rekonstruisanih i modernizovanih železničkih linija usklađenih sa interoperabilnošću i standardima bezbednosti EU	Km	0			50	80	110				Godišnji izveštaj Železnice Srbije	Ministarstvo nadležno za saobraćaj
2.1.2 Prosečna najveća brzina putničkih vozova u koridoru X	Km-h	80			100	120	120				Godišnji izveštaj Železnice Srbije	Ministarstvo nadležno za saobraćaj
2.1.3 Poštovanje reda vožnje za putničke vozove	minuta/kašnjenja vozova	15	15	12	12	12	10				Godišnji izveštaj Železnice Srbije	Ministarstvo nadležno za saobraćaj
2.1.4 Uklonjene crne tačke	Broj	0			1	2	3				Godišnji izveštaj Železnice Srbije	Ministarstvo nadležno za saobraćaj
MERA 2.2: Unapređenje drumskog saobraćaja uzimajući u obzir socijalne karakteristike, kapacitet i karakteristike bezbednosti
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1 Uklonjene crne tačke	Broj	0									Godišnji izveštaj JP Putevi Srbije	Ministarstvo nadležno za saobraćaj
2.2.2 Dužina novih izgrađenih puteva	Km	0									Godišnji izveštaj JP Putevi Srbije	Ministarstvo nadležno za saobraćaj
2.2.3 Pripremljena i odobrena tehnička dokumentacija za projekte	Broj završenih dosijea	0									Godišnji izveštaj JP Putevi Srbije	Ministarstvo nadležno za saobraćaj
2.2.4 Dužina puteva pokrivena  ITS	km	0									Godišnji izveštaj JP Putevi Srbije	Ministarstvo nadležno za saobraćaj
MERA 2.3: Jačanje kapaciteta za efikasan intermodalni transport sa ciljem povećanja modalne podele režima transporta u korist manje zagađujućih režima (železnica, plovni putevi)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.3.1 Količina robe prenete intermodalnim transportom	TEU	50000			100000	110000	120000				Statistički godišnjak 	Ministarstvo nadležno za saobraćaj
MERA 2.4: Unapređenje uslova za navigaciju u okviru unutrašnjih plovnih puteva
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.4.1 Uklonjene kritične deonice Dunava	Broj	0			2	4	6				Statistički godišnjak 	Ministarstvo nadležno za saobraćaj
2.4.2 Instaliranii uređaji za navigaciju (AtoNs)	Broj	0			80	220	280				Statistički godišnjak 	Ministarstvo nadležno za saobraćaj

PRIORITET 3: Promovisanje održivog gradskog i prigradskog saobraćaja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1 Modalna podela između javnog saobraćaja i privatnih vozila	Procenat										Statistički godišnjak 	Ministarstvo nadležno za saobraćaj
MERA 3.1: Unapređenje efikasnosti gradskog i prigradskog saobraćaja i njegove povezanosti sa nacionalnim i međunarodnim saobraćajnim koridorima u skladu sa integrisanim pristupom u planiranju gradskog i prigradskog saobraćaja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1 Sinhronizacija redova vožnje različitih vidova saobraćaja	Broj	0			1	2	3					Ministarstvo nadležno za saobraćaj
3.1.2 Usklađivanje tarifnih politika različitih vidova saobraćaja	Broj	0			1	2	3					Ministarstvo nadležno za saobraćaj
MERA 3.2: Unapređenje sprovođenja i razvoja odgovarajućih mera gradske i prigradske mobilnosti kako bi se smanjila zagušenja i unapredila bezbednost
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.2.1 Ugrađen sistem ITS u gradskim opštinama (najveći gradovi – Beograd, Niš, Novi Sad) 	Broj opština	0					1					Ministarstvo nadležno za saobraćaj
 
B7.8. Delotvornost, efikasnost i održivost pomoći
Prema bazi podataka ISDACON, ukupan iznos sredstava realizovanih u sektoru saobraćaja i skladištenja (CARDS, IPA, bilateralni donatori i „meki“ zajmovi) tokom perioda 2007-2012. godine dostigao je 1179 miliona evra.  Finansiranje u oblasti saobraćaja vođeno je infrastrukturnim ulaganjima, od čega rehabilitacija puteva predstavlja preko 0,5 milijardi, a železnice 143 miliona evra, odražavajući status drumskog saobraćaja kao preovlađujućeg vida saobraćaja sa ogromnom potražnjom za investicionim kapitalom, dok položaj Republike Srbije na evropskoj saobraćajnoj mreži nosi izražen međunarodni pritisak u smeru završetka koridora X. 
Ukupan iznos realizovanih sredstava u okviru IPA komponente I iznosio je 104,8 miliona evra u periodu 2007-2013. godine.  Evropska unija povećala je podršku aktivnostima izgradnje kapaciteta, uključujući proces usklađivanja putem projekata kao što su Sprovođenje Sporazuma o zajedničkom evropskom vazduhoplovnom području u vazdušnom saobraćaju i tvining u pogledu pravnih tekovina EU. Značajna sredstva su do sada obezbeđena za unepređenje uslova navigacije na Dunavu, analizu stanja železničkih pruga, izradu tehničke dokumentacije za uspostavljanje intermodalnog terminala, pripremu dokumentacije za modernizaciju železničke infrastrukture, kao i podršku upravljanju projektima i nadzoru građevinskih radova na putnim koridorima, uključujući izgradnju Žeželjevog mosta preko reke Dunav u Novom Sadu, koji je sufinansiran državnim sredstvima. Pomoć je pružena Železnicama Srbije a.d. u restrukturiranju odabranih oblasti (IPA 2008), kao i Direkciji za železnice (Evropska banka za rekonstrukciju i razvoj, 2011) i jedinici za sprovođenje projekata u okviru Železnica Srbije a.d. (Evropska banka za rekonstrukciju i razvoj/Investicioni fond za Zapadni Balkan, 2011). Višekorisničkim IPA programima za period 2007-2013. godine pružena je podrška sektoru saobraćaja uglavnom putem Programa za infrastrukturne projekte (Infrastructure Project Facility - IPF), usmerena na pripremu dokumentacije za investicione projekte u podsektoru železnice. Osim toga, putem Investicionog okvira za Zapadni Balkan Evropska investiciona banka pruža podršku ministarstvu nadležnom za saobraćaj i Železnicama Srbije a.d. sa ciljem definisanja investicionog plana za železničku infrastrukturu i revidiranja železničke komponente Strategije razvoja železničkog, drumskog, vodnog, vazdušnog i intermodalnog transporta u Republici Srbiji od 2008. do 2015. godine. 
Ostali donatori koji su pružili podršku sektoru saobraćaja jesu Norveška, Holandija, Italija, Švajcarska, Češka i Kanada. Na inicijativu KEI, ministarstvo nadležno za saobraćaj razvilo je formalni mehanizam kako bi osiguralo najdelotvorniju koordinaciju aktivnih donatora. U ovom trenutku Grupu za koordinaciju donatora u oblasti saobraćaja predstavljaju ministarstvo nadležno za saobraćaj, institucije koje se bave različitim pitanjima u sektoru saobraćaja, KEI i glavni donatori.
Od ukupne procenjene realizacije, najviši iznos zabeležen je u drumskom saobraćaju (57%), nakon čega slede železnički (15%), vazdušni (10%), opšta pitanja javnih politika u oblasti saobraćaja (7,5%), unutrašnji plovni putevi (1,5%) i intermodalni transport (0,2%). Osim toga, u sektoru saobraćaja skoro 9% realizovanih sredstava uloženo je u oblasti koje pripadaju sektoru saobraćaja, ali ne mogu da se vežu ni za jedan od navedenih režima saobraćaja. 
SIDA izveštajem o „Oceni delotvornosti i efikasnosti razvojne pomoći Republici Srbiji“15 utvrđeno je da je pomoć pružena u sektoru saobraćaja veoma relevantna, dok su aktivnosti u izgradnji okvira javnih politika u oblasti saobraćaja u okviru pridruživanja EU bile delotvorne. Međutim, preduzeća za saobraćaj u javnom sektoru imaju previše zaposlenih sa slabim stepenom produktivnosti. Sa druge strane, delotvornost se ostvaruje tek nakon što prođe izvesno vreme i uspostave se druge komponente infrastrukture. U pogledu efikasnosti korišćenja resursa, opšti nivoi kapitalnih ulaganja potrebnih za rehabilitaciju drumske i železničke mreže su značajni. Uzrok nedovoljne efikasnosti su u velikoj meri slaba tehnička identifikacija projekata i pravovremena priprema projekata. Pomoć je efikasno doprinela razvoju regulatornog okvira za sektor, naročito u pogledu civilnog vazduhoplovstva, bezbednosti i navigacije unutrašnjim plovnim putevima. Došlo je do postepenog uticaja pomoći u saobraćaju u pogledu unapređenih vremena transporta, bezbednosnih standarda, unapređenog pristupa i povećanih prihoda (putarine). Održivost pomoći zavisi od daljeg finansiranja i održavanja saobraćajne infrastrukture nakon prekida donatorskog finansiranja. Činioci koji određuju održivost, naročito za Koridor X, jesu budući tokovi saobraćaja i opšti model finansiranja za opšti sistem saobraćaja u Republici Srbiji.
Osim toga, sprovedena je i Ocena sektora saobraćaja koju su finansirali IPA program i ostali donatori u Republici Srbiji za period 2007-2011. godine.  Priprema izveštaja o oceni nalazi se u završnoj fazi. Međutim, prateći kriterijume za ocenu, ključni nalazi jesu da je relevantnost pomoći bila izuzetno zadovoljavajuća i usklađena sa planom usmerenim na ostvarenje ciljeva pridruživanja EU. Delotvornost obezbeđene pomoći ocenjena je kao zadovoljavajuća, dok su opšti uticaj pomoći i održivost pomoći u sektoru saobraćaja ocenjeni kao nezadovoljavajući. Na osnovu ovih nalaza, preporučeno je da je potrebna izraženija strateška vizija u programiranju, uz veću sinhronizaciju između projekata tokom selekcije. Ovo bi trebalo da dovede do bolje održivosti pomoći. Preporučuje se i neprestano unapređenje sistema za praćenje, uz precizniju definiciju pokazatelja zasnovanih na učinku.
Predviđanja tranzitnog saobraćaja kroz Republiku Srbiju za Koridor X izuzetno zavise od spoljnog ekonomskog rasta i tekuće finansijske krize koja može da utiče na buduće iskorišćenje kapaciteta ulaganja u saobraćaj. Pod ovim okolnostima, za izvodljivost ulaganja važno je bolje integrisati granične ekonomije sa opštim okvirom za razvoj koridora. Ovim se Koridor X posmatra kao „razvojna“ osa koja omogućuje interakciju između gradskih čvorišta/rasta duž, ali i van koridora.
Ovakvu stratešku perspektivu razvoja u pogledu saobraćaja potrebno je vezati za efikasnu primenu javnih sredstava za finansiranje infrastrukture. Na raspolaganju su ograničena sredstva za sektor saobraćaja, uglavnom iz izvora međunarodnih finansijskih institucija/inostranih zajmova. Uzimanje inostranih zajmova za finansiranje infrastrukture nosi posledice u pogledu troškova i rizika za ekonomiju Republike Srbije. Ovi troškovi mogu da se nadoknade i rizici smanje ukoliko se zajmovi koriste za produktivnu infrastrukturu kojom se promoviše ekonomski razvoj i otvaranje radnih mesta. Nakon što se donese odluka o finansiranju iz zajma, potrebno je što je efikasnije moguće ispuniti uslove iz sporazuma o zajmu, što do sada nije uvek bio slučaj sa zajmovima u sektoru saobraćaja u Republici Srbiji. Do kašnjenja projekata dolazilo je zbog nedostatka tehničke projektne dokumentacije, neuspeha u dobijanju dozvola za gradnju, sporova oko vlasništva nad zemljištem, potrebe za kupovinom zemljišta, netransparentne nabavke, slabog upravljanja projektima, sporova između ugovarača i finansijera. koji vode sporovima oko plaćanja.
Potrebe za ulaganjima radi rehabilitacije opšte saobraćajne mreže Republike Srbije su značajne. Slab ekonomski rast i druga opterećenja javnih finansija znače da nije moguće generisati značajne prihode od poreza kako bi se u potpunosti pokrili predviđeni troškovi. Do sada su se previše koristili inostrani zajmovi, pri čemu je Republika Srbija premašila svoj prag dugovanja, zbog čega su sektoru saobraćaja potrebni novi izvori privatnog finansiranja, liberalizacija saobraćajnog tržišta kao dela opšteg nacionalnog okvira za finansiranje. Preporučuje se razvoj ugovora o koncesiji sa javnim sektorom, kao podsticaj partnerima iz privatnog sektora da ispune ugovorne obaveze i izbegnu finansijske gubitke održavanjem infrastrukturnih sredstava na uspešniji način nego javni sektor. Alternativa jeste da se nastavi sa finansiranjem infrastrukture za saobraćaj iz sredstava kredita sa odgovarajućim rizicima po javne finansije.
 

B8 LjUDSKI RESURSI I  DRUŠTVENI RAZVOJ
B8.1. Obuhvat i kontekst sektora
Sektor ljudskih resursa i društvenog razvoja obuhvata oblast zapošljavanja, tržišta rada, obrazovanja, socijalnog uključivanja, zdravlja i pitanja mladih. Ljudska i manjinska prava kao takva ne smatraju se delom sektora društvenog razvoja, već pravosuđa; međutim, ona se posmatraju kao međuresorno pitanje u oblasti javnih politika u okviru ovog sektora. Takođe, rodna ravnopravnost sastavni je deo svih strateških prioriteta i politika ovog sektora. Sektorom ljudskih resursa i društvenog razvoja ciljane su podsektorske specifične grupe i međuresorne grupe čije su potrebe i interesi integrisani u prioritete i mere zapošljavanja, obrazovanja, socijalne politike i zdravlja. Međuresorne grupe odnose se na osetljive i marginalizovane kategorije stanovništva, koje obuhvataju naročito: romsku populaciju, osobe sa invaliditetom, žene i višestruko ugrožene grupe stanovništva (na primer: žene romske nacionalnosti sa invaliditetom), izbegla i interno raseljena lica. 
Politika tržišta rada u bliskoj je vezi sa privrednim razvojem i treba da uzme u obzir potrebe tržišne ekonomije, posebno pitanja mobilnosti, prilagodljivosti i osposobljenosti radne snage; takođe, ona treba da pruži podršku razvoju fleksibilnog tržišta rada. Ovo podrazumeva promovisanje preduzetništva, inovacija, izvoza i razvoja ekonomije zasnovane na znanju, unapređenje poslovnog okruženja i osnaživanje veza između obrazovanja i preduzetništva. Tržište rada ogleda se u stanju zaposlenosti, stopama nezaposlenosti, profilima nezaposlenih lica, aktivnim merama tržišta rada, trendovima u oblasti zarada, radnim odnosima i uslovima rada. 
Uopšteno govoreći, obrazovanje može biti posmatrano kao formalno ili neformalno, preduniverzitetsko ili visoko obrazovanje; sa stanovišta nivoa, obrazovanje se može podeliti na primarno, sekundarno i tercijarno obrazovanje; sa stanovišta podsistema, ono obuhvata predškolsko, osnovno, opšte srednje i umetničko obrazovanje, srednje stručno obrazovanje, akademske studije, strukovne studije i obrazovanje odraslih; međutim, sa stanovišta holističkog pristupa, obrazovanje predstavlja sveobuhvatan sistem, koji obuhvata sve prethodno navedene komponente i srodne javne politike. 
Socijalna zaštita (izdvajanja za socijalne usluge i novčane naknade na centralnom i lokalnom nivou) za najsiromašnije građane predviđena je kroz efikasniju finansijsku podršku i razvoj mreže integrisanih usluga u zajednici i osiguranje njihovog kvaliteta. Socijalno uključivanje sastavna je komponenta ovog podsektora, kojim se definišu prioritetni pravci socijalne politike. Tako su specifična strateška dokumenta i akcioni planovi posvećeni unapređenju položaja osetljivih i društveno-ekonomski ugroženih grupa, uključujući decu, žene, osobe sa invaliditetom, starije osobe, osobe romske nacionalnosti, izbeglice i interno raseljena lica, povratnike i migrante. Unapređivanje ljudskih i manjinskih prava sastavni je deo svake oblasti socijalne politike. 
Sistem zdravstvene zaštite u Republici Srbiji organizovan je kroz primarnu, sekundarnu i tercijarnu zaštitu i obuhvata državne i privatne ustanove. Ukupno postoji 355 državnih ustanova zdravstvene zaštite koje su ustanovljene u skladu sa Planom mreže ministarstva nadležnog za zdravlje, i uključuje 158 domova zdravlja, 41 opšta bolnica, 36 bolnica specijalizovanih za akutne i hronične bolesti i rehabilitaciju i četiri klinička centra. Posteljni fond u stacionarnim ustanovama u 2012. godini u Republici Srbiji iznosi 41.268 postelja, odnosno 5,7 postelja na 1000 stanovnika. Ovo čini 570 bolničkih kreveta na 100.000 građana, što je isto kao i prosek u EU (570) i manje od proseka u evropskom regionu SZO (668). Ministarstvo zdravlja nadležno je za razvoj i sprovođenje zdravstvene politike, dok je Institut za javno zdravlje „Dr Milan Jovanović Batut“ nadležan za prikupljanje zdravstvenih podataka koji se koriste za praćenje i izveštavanje o širokom spektru zdravstvenih pokazatelja. Fond za zdravstveno osiguranje vodi računa o obaveznim finansijskim izdvajanjima od zarada i iz drugih izvora koja se potom opredeljuju kroz sistem zdravstvene zaštite kako bi se osiguralo da svaki građanin Republike Srbije ostvaruje pravo na osnovnu zdravstvenu zaštitu. 
Na stanje na tržištu rada i oblast zapošljavanja uticala je globalna ekonomska kriza, sveukupna neusklađenost ponude i potražnje i druga unutrašnja negativna kretanja. Prema najnovijim rezultatima Ankete o radnoj snazi  ukupna stopa zaposlenosti stanovništva starog 15 i više godina pala je sa 37,9% tokom 2010. godine na 35,5% tokom 2012. godine. Najnoviji nacionalni podaci razvrstani prema polu za oktobar 2012. godine ukazuju na rodne razlike u stopama zaposlenosti žena od 28,7% u odnosu na zaposlenost muškaraca od 42,8%. Stopa nezaposlenosti stanovništva starog 15 i više godina se neznatno smanjila od aprila do oktobra 2012. godine, te je prosečna vrednost na godišnjem nivou iznosila 23,9%, odnosno 24,9% među ženama i 23,2% među muškarcima. Statistički podaci ukazuju na skroman pozitivan rast u pogledu stope zaposlenosti mladih, koja je porasla na 14,7% (rast od 0,4% u odnosu na april 2012. godine kada je iznosila 14,3%), ali je istovremeno došlo do povećanja stope nezaposlenosti mladih koja u oktobru 2012. godine iznosi 51,2% (rast od 0,3% u odnosu na april 2012. godine kada je iznosila 50,9%). Međutim, stope neaktivnosti najviše su među mladima koji su, pored žena, romske populacije, osoba sa niskim kvalifikacijama koje su završile srednje obrazovanje ili niže nivoe obrazovanja, osoba sa invaliditetom i višestruko osetljivih osoba (pripadnici etničkih manjina i društveno-ekonomski ugrožene osobe), među najugroženijim i najteže zapošljivim grupama na tržištu rada. Nejednaki društveni i ekonomski regionalni razvoj uzrok je razlika u ekonomskoj aktivnosti kod radno sposobne populacije u gradskim i ruralnim područjima, kao i različitog stepena nezaposlenosti širom Republike Srbije. 
Pored nejednakog društveno-ekonomskog razvoja u Republici Srbiji, posledica globalne ekonomske krize i raznolikih i višestrukih nivoa socijalne ugroženosti, drugi faktori takođe negativno utiču na tržište rada i stope zaposlenosti. Radna mobilnost na veoma je niskom nivou, dok su emigracioni trendovi veoma izraženi, a doznake čine značajan udeo u prihodima. Regionalna mobilnost, kao izuzetno važan instrument za izjednačavanje ponude i tražnje za radnom snagom, nije razmatrana usled nedostatka adekvatnih podataka. Međutim, kretanja unutrašnjih migracija ukazuju na to da osobe migriraju iz ekonomski nedovoljno razvijenih područja u područja sa većim mogućnostima za zapošljavanje (na primer, iz ruralnih u gradska područja). 
Nepovoljni demografski trendovi takođe doprinose pogoršanju glavnih pokazatelja tržišta rada u Republici Srbiji. Pored toga, neformalno tržište rada tradicionalno je izraženo u Republici Srbiji i naizgled čini 20% zaposlenosti. Međutim, pretpostavlja se da je ovaj udeo mnogo viši i da obuhvata dobar udeo starijih radnika, obrazovanijih osoba koje su završile srednje obrazovanje ili više nivoe obrazovanja, samozaposlena lica i neplaćene pomažuće članove domaćinstva. 
Cilj Nacionalne strategije zapošljavanja 2011-2020. godine jeste povećanje stope zaposlenosti u Republici Srbiji i predviđa četiri strateška prioriteta (opisana u odeljku sa strateškim okvirom, B8.2). Jedan od navedenih prioriteta prepoznaje neformalnu zaposlenost i neuravnoteženost veština i kompetencija na tržištu rada kao ključne strukturne probleme. Politike u oblasti zapošljavanja, posebno kroz aktivne mere i programe tržišta rada, usmerene su na smanjenje tržišnih nepravilnosti i neuravnoteženosti. Međutim, uprkos napretku u oblasti strukturiranja, osmišljavanja, usmeravanja i sprovođenja aktivnih mera tržišta rada, strukturni problemi nisu uklonjeni. Usklađivanje potreba heterogene grupe nezaposlenih lica i potreba na tržištu kroz relevantne aktivne mere tržišta rada i dalje je izazov; neophodno je nastaviti sa namenskim osmišljavanjem aktivnih mera tržišta rada kako bi se unapredila njihova ciljanost i delotvornost. Drugi nedostatak politike zapošljavanja je nizak stepen pokrivenosti: svega 16,7% evidentiranih nezaposlenih lica iskoristilo je aktivne mere tržišta rada u toku 2010. godine, a svega mali udeo u ovom broju uzeo je učešće u kursevima obuke i prekvalifikacije (0,63%). Osnovna prepreka je mali godišnji iznos opredeljen za aktivne mere tržišta rada, koji je iznosio svega 0,1% BDP u 2012. godini. Kako bi se osnažio efekat politika zapošljavanja, neophodno je proširiti obuhvat i bolje usmeriti aktivne mere tržišta rada. Budžetska izdvajanja takođe treba da budu usmerenija na mere aktivacije u odnosu na pasivne mere tržišta rada. 
U oblasti zdravlja i bezbednosti na radu, Republika Srbija usvojila je pravila kojima se nastavlja sa usklađivanjem domaćeg zakonodavstva sa pravnim tekovinama EU. Neophodno je nastaviti sa usklađivanjem zakonodavstva u ovoj oblasti i naredni važan zadatak sistema bezbednosti i zdravlja na radu jeste obezbeđivanje bezbednog radnog okruženja i delotvornosti, kvaliteta i primene politike zaštite na radu. 
Sveukupan nivo obrazovanja stanovništva Republike Srbije je nizak, uz visok stepen nepismenih osoba i osoba sa niskim kvalifikacijama. Ukupno 34,44% stanovništva starijeg od 15 godina završilo je osnovno obrazovanje ili niže od toga (ISCED nivoi 0-2), uključujući 2,68% osoba bez ikakvog obrazovanja; 48,93% završilo je srednje ili više, douniverzitetske nivoe obrazovanja (ISCED nivoi 3-4); a 16,27% završilo je visoko obrazovanje (ISCED nivoi 5 ili 6). Uprkos reformskim naporima sprovedenim od 2001. godine, sistem obrazovanja u celini i dalje se suočava sa brojnim izazovima. 
Jedan od ključnih i sveobuhvatnih izazova jeste kvalitet obrazovanja. Međunarodna istraživanja (PISA i TIMMS) ukazuju na to da je veliki broj učenika uzrasta 15 godina funkcionalno nepismen (jedna trećina stanovništva prema istraživanju PISA, 2009); da je znanje učenika najvećim delom reproduktivnog tipa; stepen primenjivosti ovog znanja ispod je svetskog i regionalnog proseka; veoma mali udeo učenika nalazi se u najvišim kategorijama znanja (manje od 1%), a da se uznemiravajuće visok stepen učenika nalazi u najnižim kategorijama postignuća. Ovakvi alarmantni rezultati u direktnoj su vezi sa zastarelim nastavnim programom i nastavnim metodama, nedovoljnim naglaskom na sticanju transverzalnih ključnih kompetencija, kao i sa slabim sprovođenjem ili nepostojanjem standarda za osiguranje kvaliteta i sistema akreditacije na svim nivoima i segmentima sistema obrazovanja. Pojedini elemenati osiguranja kvaliteta već su sprovedeni ili su u procesu usvajanja, ali još uvek postoje nedostaci koji negativno utiču na celokupan kvalitet sistema obrazovanja. Neophodno je osnažiti sisteme za ocenu i ispitivanje znanja učenika na preduniverzitetskom nivou obrazovanja; nisu razvijeni standardi kvalifikacija i nastavni programi zasnovani na ishodima, kao ni sistem praćenja i ocenjivanja; sistem akreditacije nije uspostavljen, sistem osiguranja kvaliteta u visokom obrazovanju mora biti dodatno unapređen u skladu sa referentnim standardima kvaliteta i Evropskog prostora visokog obrazovanja (EHEA) . Kvalitet nastave i, u tom cilju, nastavnika, nesumnjivo je faktor kvaliteta obrazovanja, koje značaj vidi u obrazovanju nastavnika (početno obrazovanje i stručno usavršavanje, profesionalni razvoj) i razvoju karijere nastavnika.
Situacija nije povoljna u pogledu obuhvata i pristupa svim nivoima obrazovanja, posebno za najosetljivije i društveno-ekonomski ugrožene grupe stanovništva. Na nivou predškolskog obrazovanja u toku školske 2009/10. godine obuhvat dece iznosio je: 15% dece do 3 godine starosti; 34,80% dece starosti 3-4 godine; 39,83% dece starosti 4-5 godina, odnosno 87,82% dece starosti 5,5-6,5 godina (obavezni predškolski pripremni program) . Osnovnim obrazovanjem nisu obuhvaćena sva deca: oko 5% generacije ne pohađa školu (stopa upisa u osnovnu školu u 2009. godini iznosila je 95,2% ). Stopa upisa u srednje škole u toku prethodnih godina pokazala je trend rasta (sa 76,40% 2005. godine na 81,58% 2008. godine), a prema podacima za školsku 2009/10. godinu, udeo učenika koji su pohađali srednje stručne škole iznosio je oko 72,59%, opštu gimnaziju 25,38% i umetničke škole 2,03%. Stopa napuštanja na svim nivoima obrazovanja, a posebno među osetljivim grupama, predstavlja ozbiljan problem za Republiku Srbiju jer su posledice nezavršavanja školovanja nepovoljne i skupe kako za društvo, tako i za same učenike. Prema Prvom nacionalnom izveštaju o socijalnom uključivanju i smanjenju siromaštva u Republici Srbiji (iz 2011. godine), stopa učenika koji su prevremeno napustili školu 2010. godine procenjena je na 30%.  Najviše stope napuštanja školovanja zabeležene su tokom godine prelaska iz osnovnog u srednje obrazovanje.  Više stope napuštanja obrazovanja zabeležene su kod dece iz osetljivih i društveno-ekonomski ugroženih grupa stanovništva, a posebno kod dece iz siromašnih i porodica sa niskim nivoima obrazovanja, romskih porodica, iz ruralnih područja i dece sa invaliditetom. 
Procenjuje se da nešto manje od 23% osoba starosti od 30 do 34 godine poseduje diplomu visokog obrazovanja, a tokom poslednjih nekoliko godina, oko 40-42% 19-godišnjaka upisalo je osnovne akademske studije. Prosečno trajanje studija pre primene Bolonjske deklaracije iznosilo je od sedam do osam godina. Stopa napuštanja u periodu od 2000. do 2004. godine iznosila je između 43% i 24% (uz povoljan trend opadanja). U toku je reforma visokog obrazovanja u skladu sa bolonjskim procesom; međutim, stope pohađanja ovog nivoa obrazovanja iznose samo deo onih zabeleženih na nivou država EU-27. 
U Izveštaju Evropske komisije o napretku Srbije za 2012. godinu navodi se da, uprkos napretku postignutom u pogledu veće socijalne inkluzivnosti sistema obrazovanja i uvođenju standarda za osiguranje kvaliteta u osnovnom obrazovanju, sprovođenje reformi na nivou visokog obrazovanja i dalje predstavlja izazov, a da je neophodno ubrzati reforme u sektoru srednjeg stručnog obrazovanja. Neophodno je preduzeti dodatne mere u cilju primene strategije reforme sistema obrazovanja i obuke kako bi se unapredili rezultati i bolje odgovorilo na potrebe tržišta rada. 
Verovatno najvažnije pitanje u vezi sa sistemom obrazovanja u Republici Srbiji jeste njegova relevantnost. Opšti zaključak jeste da sistem obrazovanja ne priprema učenike u dovoljnoj meri za svet rada; on ne odgovara dovoljno potrebama privrede i ne pruža dovoljno mogućnosti za profesionalni razvoj radnika u cilju unapređivanja njihovih veština i poboljšanja mogućnosti zaposlenja. Reforma sektora srednjeg stručnog obrazovanja i obuke započela je revizijom obrazovnih profila u skladu sa potrebama tržišta i uvođenjem eksperimentalnih odeljenja (58% srednjih stručnih škola ima najmanje jedno eksperimentalno odeljenje, što obuhvata oko 15% učenika u sistemu). Sprovedeno je pilot testiranje u odabranim srednjim stručnim školama, što je dovelo do uvođenja viših nastavnih standarda u školama koje su učestvovale u ovom procesu, ali je poboljšanje i dalje skromno u poređenju sa potrebama u ovom sektoru. Do danas, ukupno 67 od 347 obrazovnih profila u 15 profesionalnih sektora u potpunosti je modernizovano u skladu sa revidiranim profesionalnim standardima koji su utvrđeni u saradnji sa socijalnim partnerima iz relevantnih industrijskih oblasti. Od 2010. godine, 35 revidiranih profila uvedeno je u škole. Uprkos postignutim rezultatima, sveukupna ocena je da se sektor srednjeg stručnog obrazovanja i obuke veoma sporo menja, kao posledica slabog upravljanja i otpora ka promenama koje su sastavni deo ovog sistema, neadekvatnosti mreže škola i plana upisa koji ne prati potrebe tržišta rada, i regulatornog sistema i sistema kontrole kvaliteta koji su na rudimentarnom nivou. 
Uvođenje Nacionalnog okvira kvalifikacija (NOK) za celoživotno učenje pruža podršku razvoju modernog, relevantnog i fleksibilnog sistema obrazovanja. NOK treba da omogući prilagođavanje sistema obrazovanja potrebama privrede, kao i mobilnost i prohodnost učenika kroz sistem obrazovanja. Razvijen je dokument NOK za nivoe I-V u srednjem stručnom obrazovanju (formalno i neformalno). NOK za visoko obrazovanje (nivoi VI do VIII) razvija se nezavisno; međutim, bilo bi korisno uspostaviti jedinstveni Okvir kvalifikacija, koji bi obuhvatio kako formalno srednje opšte obrazovanje, tako i visoko stručno i akademsko obrazovanje. U toku 2012. godine, uspostavljena su četiri sektorska saveta (po veštinama) kao sredstvo za sprovođenje koncepta socijalnog partnerstva u okviru srednjeg stručnog obrazovanja i obuke i smanjenje neusaglašenosti obrazovanja i potreba privrede. Međutim, uspostavljanje sistema NOK zahtevaće suštinske promene sistema obrazovanja u smislu kreiranja sistema za overavanje prethodnog obrazovanja (priznavanje neformalnog i informalnog učenja), sistema kvalifikacionih kredita i akreditaciju pružalaca. Takođe, sistem osiguranja kvaliteta sastavni je deo NOK i odnosi se na sve segmente obrazovanja, proces razvoja kvalifikacija, razvoj obrazovnih programa u skladu sa standardima kvalifikacija, osiguranje kvaliteta u procesu sticanja kvalifikacija i ocenu postignuća – standardizaciju ispita za sticanje kvalifikacija. U nedostatku operativnog i funkcionalnog Nacionalnog okvira kvalifikacija, kao i sistema za osiguranje kvaliteta, postoji vrlo malo podsticaja za razvijanje ponude u sistemu obrazovanja i obuke izvan zvaničnog sistema obrazovanja (obrazovanje odraslih). Ne postoje sistematizovani podaci o raspoloživim obukama na tržištu, kao ni podaci o broju odraslih upisanih u sistem srednjeg stručnog obrazovanja. Prema podacima Eurostata iz 2008. godine, svega 3% odraslih (25-64 godine) u Republici Srbiji uzelo je učešća u nekom od programa obrazovanja odraslih. 
U oblasti socijalne politike, napori su usmereni na sprovođenje Zakona o socijalnoj zaštiti (2011), odnosno decentralizaciju pružanja usluga i efikasnije povezivanje politika u oblasti obrazovanja, zdravlja, stanovanja i tržišta rada, u cilju zadovoljavanja potreba osetljivih grupa stanovništva i njihove aktivacije na tržištu rada i socijalnog uključivanja. Razvoj efikasnije finansijske podrške, promovisanje aktivnog uključivanja i decentralizacija pružanja usluga unapređeni su kako bi se obezbedila što bolja zaštita najsiromašnijih građana. Napredak u decentralizaciji socijalne zaštite prepoznat je i kroz reformu centara za socijalni rad, razvoj regulatornog okvira i započetu transformaciju ustanova za smeštaj korisnika. 
U kontekstu ekonomske krize, podaci govore da je 2010. godine 9,2% stanovništva Republike Srbije živelo ispod linije apsolutnog siromaštva, što je rast od 2,3% u poređenju sa 2009. godinom. Statistički podaci o celokupnom stanovništvu iz 2011. godine ukazuju na: pad stope zaposlenosti na 45,3%; povećanje stope nezaposlenosti na 24,4% i stope neaktivnosti na 40,1%. Stopa dugoročne nezaposlenosti porasla je na 13,4% (2010), u poređenju sa 3,3% na nivou država EU-27.
Romska populacija jedna je od najsiromašnijih i društveno-ekonomski najugroženijih grupa stanovništva u Republici Srbiji, kod koje je zabeležena stopa siromaštva od 49,2%, što je posledica akutnih i složenih društvenih problema. Izveštaj EK o napretku za 2012. godinu ukazuje na oko 66.000 izbeglih i 210.000 interno raseljenih lica u Republici Srbiji. Analize  potreba izbeglih lica ukazuju na nivo nezaposlenosti kod ove grupe od 33%; a 29% izbeglica ima mesečne prihode od svega 48 evra, što ih svrstava u kategoriju osoba koje žive ispod linije siromaštva. Istraživanje  ukazuje na procenu nezaposlenosti kod IRL sa Kosova od 40,7%, dok 16% domaćinstava IRL nema nikakve izvore prihoda. Osobe sa invaliditetom nalaze se pod velikim rizikom od siromaštva i socijalne isključenosti, i suočavaju se sa brojnim preprekama u pristupu obrazovanju, zapošljavanju i zdravstvenoj zaštiti. Iako su uloženi značajni napori i sredstva, raspoloživost socijalnih usluga u zajednici širom zemlje i dalje je ograničena u odnosu na potrebe društveno-ekonomski ugroženih grupa. Potrebe osoba sa mentalnim zdravstvenim problemima, samohranih roditelja, osoba koje žive u ruralnim područjima, bivših zatvorenika, zavisnika i drugih grupa nisu u potpunosti obuhvaćene jer često ne postoje adekvatne usluge na lokalnom nivou. Ukupno 21,2% lokalnih samouprava nema razvijene usluge nege u kući, dok svega 38,8% poseduju dnevne centre za decu sa invaliditetom. U slučajevima gde ove usluge postoje, one često nisu ozvaničene, odnosno licencirane ili prepoznate od strane lokalne samouprave i korisnika. Razvoj integrisanih socijalnih usluga i rešenja u zajednici u cilju socijalnog i ekonomskog uključivanja treba i dalje podržavati. 
Rashodi za socijalnu zaštitu na centralnom nivou čine 90% ukupnog budžeta za socijalnu zaštitu. Usluge čine 32,4%, a novčane naknade 67,6%. Od ukupnog broja socijalnih usluga na centralnom nivou, rezidencijalna nega čini više od 70%. Ovakav odnos ukazuje na preveliki teret rezidencijalne nege i nedovoljnu razvijenost usluga u zajednici. Sa druge strane, 86% sredstava za socijalnu politiku na lokalnom nivou koristi se za pružanje usluga socijalne zaštite, a preostalih 14% za novčane naknade. U praksi, novčane naknade imaju vrlo malo efekata u pogledu blagostanja korisnika, jer one čine samo dopunu novčanim naknadama sa centralnog nivoa. 
U prethodnom periodu, ministarstvo nadležno za pitanja socijalne politike osmislilo je ključni mehanizam za razvoj socijalnih usluga u zajednici, koji predstavlja nacionalni regulatorni okvir. Ovim sistemom za osiguranje kvaliteta definišu se nacionalni minimalni standardi, mehanizmi praćenja i procedure za licenciranje pružalaca usluga i stručnih lica. Licenciranje je od ključnog značaja za proširenje usluga u zajednici, jer se njime omogućava ulaganje sredstava od strane lokalne samouprave i podstiču organizacije na pružanje usluga u zajednici. Neophodno je nastaviti sa pružanjem podrške sprovođenju sistema licenciranja i kontinuiranom razvoju standarda za nove socijalne usluge. 
Najveći stepen decentralizacije u sistemu zdravstvene zaštite u Republici Srbiji postignut je na nivou primarne zdravstvene zaštite, jer su lokalne samouprave preuzele nadležnost za ustanove primarne zdravstvene zaštite. Domovi zdravlja predstavljaju prvu tačku kontakta između pacijenata i zdravstvene ustanove, kao i sa izabranim lekarom na nivou primarne zdravstvene zaštite. Patronažne službe, koje su posebno važne za osobe koje borave u ruralnim i udaljenim područjima, takođe su organizovane kroz ustanove primarne zdravstvene zaštite. Kako usluge patronažnih službi često koriste starija lica koja žive sama i sa teškoćom dolaze do zdravstvene ustanove, ovo je jedini način na koji je moguće rešiti pitanje njihovog socijalnog uključivanja u sistem zdravstvene zaštite. 
Stanovništvo Republike Srbije stari, odnosno jedna šestina stanovništva starija je od 65 godina. Ovo je slično demografskim trendovima u državama EU-27, mada je stanovništvo Republike Srbije koje je mlađe od 14 godina (15,5%) ispod evropskog proseka (17%), a stopa rađanja u stalnom padu. Republika Srbija se kao takva istakla kao šesta „najstarija“ država u svetu 2009. godine.  Očekivano trajanje života u Republici Srbiji, za 2012. godinu pokazuje blagu tendenciju porasta godina života, kako ukupno – 74,74 godina, tako i pojedinačno za muški – 72,22 i ženski pol. – 77,29 godina života.  Prema procenama Zavoda za statistiku Republike Srbije, pad u broju stanovnika očekuje se i u toku narednih nekoliko decenija. Ovo su važni činioci koje treba imati u vidu pri kreiranju dugoročnijih politika društvenog razvoja i ljudskih resursa, a posebno onih koje se odnose na unapređivanje zdravstvenog statusa stanovništva. 
Osnovne karakteristike stanovništva Republike Srbije su promene koje su dovele stanovništvo na prag demografske starosti, koja je posledica različitih tendencija u kre-tanju vitalnih događaja. Podaci za period od 2008. do 2012. godine pokazuju opadanje nataliteta u Srbiji: pad broja živorođene dece sa 69.083 na 67.257, odnosno pad stope živorođenih na 1000 stanovnika sa 9,4 na 9,3 u 2012. Godini. Slično, stopa prirodnog priraštaja na 1000 stanovnika za posmatrani period pokazuje pad sa 4,6  na 4,9 u 2012. godini.  Stopa smrtnosti odojčadi je značajan i osetljiv indikator kako zdravstvenog stanja i zdrav-stvene zaštite stanovništva, tako i stanja u društveno-ekonomskoj i drugim sferama društva. U posmatranom periodu, stopa umrle odojčadi na 1000 živorođenih opada sa 6,7 na 6,2. Rešavanje ovih pitanja zahteva primenu sektorskog pristupa, posebno zato što su učešće radne snage i funkcionalan sistem socijalne zaštite neophodni da bi se osiguralo da stariji mogu da računaju na penzijsku i zdravstvenu zaštitu onda kada im je ona najneophodnija. Bez pristupa neophodnim socijalnim naknadama i zdravstvenoj zaštiti, starija lica mogu biti izložena siromaštvu i socijalnog isključenosti. Među drugim izazovima, neophodno je osnažiti kapacitete sistema zdravstvene zaštite za zadovoljenje potreba gerijatrijskih pacijenata, posebno na nivou primarne zaštite. 
Hronične nezarazne bolesti u ovom trenutku su vodeći uzrok bolesti, invaliditeta i prevremene smrtnosti (pre 65 godina starosti) u Republici Srbiji. U toku 2012. godine, hronične nezarazne bolesti bile su uzrok smrtnosti u približno 85% slučajeva. Bolesti sistema krvotoka (53,7%),tumori (21,2%), bolesti sistema za disanje (4,9%), simptomi, znaci i patološki klinički i laboratorijski nalazi (4,5%), bolesti sistema za varenje 3,3% bolesti su koje predstavljaju najčešće su uzročnike smrti. Od navedenih bolesti, srčane i bolesti krvnih sudova bile su uzrok 53,7% smrtnih slučajeva, dok su maligni tumori bili uzročnici 21,2% smrtnih slučajeva. 
Faktori rizika u vezi sa hroničnim nezaraznim bolestima uključuju pušenje, visok krvni pritisak, visok nivo holesterola, gojaznost, neredovan unos hrane, fizičku neaktivnost, rizike prouzrokovane životnim okruženjem, kao i prekomernu upotrebu alkohola i drugih supstanci. U toku 2006. godine, 33,6% odraslih i 15,5% mladih osoba starosti 15 do 19 godina je pušilo; 46,5% odraslih patilo je od hipertenzije ili je bilo pod rizikom od visokog krvnog pritiska; 18,3% odraslih osoba i 6,4% dece i mladih između 7 i 19 godina starosti bilo je gojazno; 74,3% odraslih osoba bilo je fizički neaktivno; 40,3% odraslih osoba konzumiralo je alkohol na dnevnoj osnovi ili povremeno. Pozitivan trend primećen je od 2000. godine u smanjenju ukupnog broja pušača, odnosno smanjenju od 6,9% među odraslim osobama i 7,4% među mladima. U toku istog perioda, međutim, broj osoba sa visokim krvnim pritiskom povećao se za 2%. Izveštaj EK o napretku za 2012. godinu ukazuje na to da još dosta napora treba uložiti u potpuno usaglašavanje propisa u oblasti duvana sa propisima EU. 
Jedan od uspeha borbe protiv socijalne isključenosti u oblasti socijalne zaštite jeste nedavno uvođenje romskih zdravstvenih medijatora. Obrazovanje i zapošljavanje romskih zdravstvenih medijatora omogućeno je putem projektnih aktivnosti koje su finansirali EU i Fond za otvoreno društvo. Između ostalog, romski zdravstveni medijatori doprineli su povećanju dostupnosti zdravstvene zaštite, informisanju romske populacije o pravima na zdravstvenu zaštitu kao neophodnog načina za unapređenje celokupnog zdravstvenog stanja, a posebno kod žena i dece, kao i ativnom pomoći u dobijanja ličnih dokumenata.   . 
B8.2. Strateški okvir
Nacionalni strateški okvir
Na osnovu strateških dokumenata (predstavljenih u Prilogu I), sektorskih i SWOT analiza, utvrđeni su sledeći prioriteti u okviru ovog sektora, kao prioriteti koji na najbolji mogući način integrišu veliki broj nacionalnih ciljeva: 

Strateški okvir koji se odnosi na podsektor zapošljavanja ukazuje na korake koje Republika Srbija treba da preduzme radi realizacije zajedničkih ciljeva EU. Prioriteti treba da doprinesu povećanju zaposlenosti u slabije razvijenim područjima i razvoju politika zapošljavanja na regionalnom i lokalnom nivou; razvoju ljudskog kapitala i većoj socijalnoj uključenosti; unapređenju institucija i razvoju tržišta rada, kao i smanjenju nepravilnosti na tržištu rada. 
Strateški okvir koji se odnosi na podsektor obrazovanja određuje četiri glavna cilja dugoročnog razvoja sistema obrazovanja u Republici Srbiji: 1. unapređenje procesa i ishoda obrazovanja do najvišeg ostvarivog nivoa – nivoa koji je rezultat celokupnog naučnog znanja i obrazovne prakse; 2. veće učešće građana u svim nivoima obrazovanja, od predškolskog do celoživotnog; 3. postizanje i održivost relevantnosti sistema obrazovanja, i realizacija strukture sistema obrazovanja koja je usklađena sa pojedinačnim potrebama razvoja, kao i sistemima privrede, kulture, istraživanja, obrazovanja, javnim, administrativnim i drugim sistemima; i 4. efikasnije korišćenje obrazovnih resursa, odnosno završavanje obrazovanja u predviđenom vremenskom roku, uz minimalno produžavanje i smanjenje stope prevremenog napuštanja školovanja. 
Podsektor socijalne politike obuhvata prioritete kao što su: unapređivanje unapređenje socijalne zaštite, uključivanje i zaštita osetljivih grupa stanovništva (uključujući višestruko marginalizovane žene), smanjenje siromaštva i rešavanje pitanja mladih, kao i podrška zaštiti ekonomskih i socijalnih prava. Tekuće aktivnosti usmerene su ka unapređenju i poboljšanju prevaziđenog strateškog okvira. Nova Strategija razvoja sistema socijalne zaštite za period 2013-2020. godine obuhvatiće prioritete kao što su unapređenje prava deteta, podrška porodici sa decom, zaštita i podrška starijima, nastavak procesa deinstitucionalizacije i razvoj institucije hraniteljstva. 
Sveobuhvatan prioritet podsektora zdravlja jeste kontinuirano unapređenje zdravlja stanovništva i izgradnja efikasnosti sistema zdravstvene zaštite kroz optimizaciju mreže ustanova zdravstvene zaštite. Ovaj prioritet obuhvata niz činilaca i poziva na akciju u mnogim oblastima koje su utvrđene specifičnim strateškim ciljevima. Ovi obuhvataju praćenje, ocenu i analizu zdravstvenih potreba i očekivanja zajednice; prevenciju i kontrolu zaraznih i nezaraznih bolesti i povreda, kao i faktore rizika; promovisanje zdravijih stilova života; promovisanje, razvoj i pružanje zdravijeg i bezbednijeg okruženja za život i rad; promovisanje, razvoj i podršku boljem zdravlju kod svih generacija; promovisanje, razvoj i podršku aktivnostima unapređenja zdravstvenog statusa osetljivih grupa stanovništva i kontinuiranu podršku razvoju pristupačne i kvalitetne zdravstvene zaštite. Aktivnosti praćenja i izgradnje kapaciteta ljudskih resursa i izgradnja partnerstava između državnog sektora, privatnog sektora i civilnog društva takođe su od suštinskog značaja za unapređenje reformi u sistemu zdravstvene zaštite. 
U cilju racionalizacije širokog spektra nacionalnih strateških ciljeva i usmeravanja međunarodne pomoći ka najbitnijim pitanjima, NAD-om su definisani sledeći prioriteti::
Prioritet 1. Snažnije uspostavljanje trenda efikasnog, stabilnog i održivog rasta u zapošljavanju će unaprediti delotvornost, ciljanost i obuhvat aktivnih mera tržišta rada, dodatno razviti lokalne mehanizme podsticaja aktivacije i zapošljavanja u nedovoljno razvijenim područjima, promovisati zaposlenost i preduzetništvo mladih (posebno mladih osoba koje nisu zaposlene, niti pohađaju neki oblik obrazovanja i obuke) i unaprediti stanje bezbednosti i zdravlja na radu.  
Prioritet 2. Izgradnja društva zasnovanog na znanju, kojim će se unaprediti formalno i neformalno obrazovanje u cilju unapređenja efikasnosti i relevantnosti preduniverzitetskog obrazovanja, osnažiti inkluzija u školama, nastaviti sa razvojem Nacionalnog okvira kvalifikacija za celoživotno učenje i podići kvalitet visokog obrazovanja. 
Prioritet 3. Povećanje delotvornosti i pravednosti socijalne zaštite, čime će se uvesti delotvornije ciljanje korisnika socijalne zaštite, osnažiti primena rešenja u zajednici u cilju socijalnog uključivanja, promovisati mere aktivacije i razvijati socijalna ekonomija. 
Prioritet 4. Unapređenje zdravstvenog statusa stanovništva osnaživanjem pristupačnosti, raspoloživosti, ekonomičnosti i efikasnosti usluga zdravstvene zaštite, uspostavljanjem međusektorskih veza (sa sektorom socijalne politike, rada i zapošljavanja i sektorom obrazovanja) i smanjivanjem učestalosti nezaraznih bolesti i jačanjem kapaciteta za rukovođenje zdravstvenom zaštitom. 
NAD prioriteti usklađeni su sa ciljevima definisanim u strateškom okviru i realizacijom nacionalnih ciljeva kao što je navedeno ranije u tekstu; međutim, od raspoloživih resursa zavisiće i doprinos ovih prioriteta i mera realizaciji navedenih prioriteta.
Regionalne i transnacionalne strategije 
Strategija EU za Dunavski region bavi se širokim spektrom pitanja i predloženim oblastima saradnje koji su podeljeni u četiri stuba, od kojih onaj pod nazivom „Izgradnja prosperiteta u Dunavskom regionu“ odgovara ovom sektoru. Prioritetne oblasti relevantne za ovaj sektor jesu „Razvijanje društvenog znanja kroz istraživanje, obrazovanje i informacione tehnologije“ i „Ulaganje u ljude i veštine“. Republika Srbija je na sednici Vlade 2010. godine  usvojila odluku kojom se definišu sopstveni prioritetni stubovi za Dunavski region na teritoriji Republike Srbije, čiji je cilj ostvarivanje ciljeva putem ekonomije zasnovane na znanju kroz saradnju u Dunavskom regionu i aktivna uloga nauke u realizaciji ciljeva Strategije. Ovo je neophodno da bi se postigao održivi razvoj koji može da se ponese sa društveno-ekonomskim, demografskim, ekološkim i tehnološkim izazovima u budućem periodu i koji efikasnije odgovara na promene. 
Međunarodni sporazumi koji se odnose na sektor 
Evropskim partnerstvom sa Republikom Srbijom od 18. februara 2008. godine (2008/213/EZ) u delu koji se odnosi na evropske standarde, obrazovanje i istraživanje definisan je izvestan broj kratkoročnih i srednjoročnih prioriteta, uključujući: nastaviti sa ulaganjem napora u unapređenje sistema obrazovanja; uspostaviti bolje veze između stručnog i visokog obrazovanja i potreba na tržištu rada i privrede; osnažiti administrativne kapacitete i unaprediti koordinaciju između relevantnih tela, usvojiti nacionalni okvir kvalifikacija za sistem stručnog obrazovanja i obuke; promovisati regionalnu saradnju u oblasti visokog obrazovanja; razvijati adekvatne strukture i kapacitete u oblasti zdravstvene zaštite. Sporazumom o stabilizaciji i pridruživanju (Naslov VIII, Politike saradnje, član 102 – Obrazovanje i obuka) navodi se da je cilj saradnje podići nivo opšteg obrazovanja i stručnog obrazovanja i obuke u Republici Srbiji, kao i unaprediti politike u vezi sa mladima i njihovim radom, uključujući neformalno obrazovanje. Prioritet za sistem visokog obrazovanja jeste realizacija ciljeva Bolonjske deklaracije u okviru međudržavnog bolonjskog procesa. Takođe, uspostavljanje saradnje u cilju pristupa svim nivoima obrazovanja i obuke u Srbiji bez diskriminacije po osnovu roda, boje, etničkog porekla i veroispovesti. Takođe, u vezi sa zapošljavanjem, saradnja će biti usmerena prvenstveno na unapređenje usluga podrške pronalaženju posla i karijernog savetovanja, pružanje mera podrške i promovisanje lokalnog razvoja u cilju restrukturiranja industrije i tržišta rada. Saradnja treba da doprinese i prilagođavanju sistema socijalne zaštite novim ekonomskim i društvenim zahtevima, i uključiće prilagođavanje propisa u oblasti uslova rada i jednakih mogućnosti za žene i muškarce, osobe sa invaliditetom i osobe koje pripadaju manjinskih grupama i drugim osetljivim grupama, kao i unapređenje nivoa zaštite zdravlja i bezbednosti na radu, pozivajući se na nivo zaštite koji postoji u Zajednici. Konvencije koje se odnose na ljudska prava, društveni razvoj i zapošljavanje smatraju se međusektorskim. (Konvencija o ljudskim pravima; Evropska konvencija o zaštiti ljudskih prava i osnovnih sloboda; Konvencija sa Lansarota; Konvencija o pravima deteta; Konvencija o sprečavanju i borbi protiv nasilja nad ženama i u porodici; Evropska socijalna povelja; Konvencija o zaštiti materinstva; Konvencija o privatnim agencijama za  zapošljavanje broj 181 i Konvencija o administraciji rada broj 150 ).
B8.3. Agenda EU 
Strategija Evropa 2020 čiji je cilj pametan, održivi i inkluzivan rast predviđa uravnoteženu viziju ekonomskog rasta i društvenog napretka. Glavni ciljevi u sektoru razvoja ljudskih resursa sadržani u Strategiji Evropa 2020 jesu:
•	zapošljavanje – stopa zaposlenosti među stanovništvom starosti između 20 godina i 64 godine mora porasti sa sadašnjih 69% na najmanje 75%;
•	obrazovanje - smanjenje stope preranog napuštanja školovanja na 10%, sa sadašnjih 15%, uz istovremeno povećanje udela stanovništva starosti između 30 godina i 34 godine sa stečenim tercijarnim obrazovanjem sa 31% na najmanje 40% u 2020. godini;
•	socijalno uključivanje – smanjiti broj osoba pod rizikom od siromaštva za 20 miliona.
Tri od sedam ključnih inicijativa Strategije sadrže koherentan skup predloga aktivnosti na nivou EU i država  u oblasti zapošljavanja i društvenog razvoja:
•	„Agenda za nove veštine i nova radna mesta“, sa ciljem modernizacije tržišta rada i osnaživanja ljudi razvojem njihovih veština tokom celog života kako bi se povećala aktivna radna snaga i bolje usklađivala ponuda sa potražnjom na tržištu rada, između ostalog, i kroz mobilnost radne snage;
•	„Mladi u pokretu“, sa ciljem unapređenja kvaliteta obrazovnih sistema i lakšeg ulaska mladih na tržište rada; 
•	„Evropska platforma za borbu protiv siromaštva“, sa ciljem da se postigne socijalna i teritorijalna kohezija tako da svi imaju koristi od rasta i zapošljavanja i da se ljudima koji su suočeni sa siromaštvom i socijalnom isključenošću omogući dostojanstven život i aktivno učestvovanje u društvu.
•	„EU okvir za nacionalne strategije za integraciju Roma do 2020. godine”, sa ciljem da se unapredi društveno-ekonomski položaj romske populacije ukidanjem svih oblika diskriminacije, omogućavanjem jednakog pristupa svim osnovnim pravima predviđenim Poveljom o osnovnim pravima EU i prekidanjem kruga siromaštva. 
Strateški okvir za evropsku saradnju u oblasti obrazovanja i obuke (ET 2020) do 2020. godine teži podršci daljem razvoju sistema obrazovanja i obuke u perspektivi celoživotnog učenja, imajući u vidu sve nivoe i kontekste (uključujući neformalno i informalno učenje). Sistemi obrazovanja i obuke treba efikasnije da omoguće građanima realizaciju sopstvenih potencijala, kao i održivi ekonomski prosperitet i zapošljivost. Strateškim okvirom definišu se četiri strateška cilja: a) celoživotno učenje i mobilnost postaju realnost; b) unapređenje kvaliteta i efikasnosti obrazovanja i obuke; v) promovisanje pravednosti, socijalne kohezije i aktivnog građanstva; i g) unapređenje kreativnosti i inovativnosti, uključujući preduzetništvo, na svim nivoima obrazovanja i obuke. 
Odeljak 2. Sloboda kretanja radnika
Mere NPAA za period 2014. do 2016. godine u oblasti zapošljavanja i rada stranih državljana odnose se na upotpunjavanje zakonodavnog okvira putem usvajanja podzakonskih akata za primenu novog Zakona o zapošljavanju stranaca. Usvajanjem podzakonskih akata biće omogućeno sprovođenje upravljanja migracijama, kojim će se nastaviti sa usklađivanjem pravnog okvira u ovoj oblasti. 
Odeljak 19. Socijalna politika i zapošljavanje
Zajednički okvir i ciljevi u oblasti socijalne politike predstavljeni su u Zakonu o socijalnoj zaštiti koji je usvojen i stupio na snagu 12. aprila 2011. godine. Ovim zakonom uvode se nove grupe korisnika koje nisu bile zastupljene u dovoljnoj meri u praksi, kao što su žrtve nasilja u porodici, žrtve zlostavljanja, zanemarivanja i samozanemarivanja, kao i žrtve trgovine ljudima. Ovaj zakon usaglašen je sa međunarodnim propisima: Poveljom EU o osnovnim socijalnim pravima, Međunarodnim paktom o ekonomskim, socijalnim i kulturnim pravima, Međunarodnim paktom o građanskim i političkim pravima; Međunarodnom konvencijom o ukidanju svih oblika rasizma i rasne diskriminacije, Konvencijom o pravima osoba sa invaliditetom i Konvencijom o pravima deteta UN; Lisabonskom strategijom; i Konvencijom o borbi protiv trgovine ljudima Saveta Evrope. Mere planirane za period 2014-2020. godine predviđene dokumentom NPAA prema očekivanjima koje Republika Srbija treba da ispuni u oblasti socijalnog uključivanja jesu: uspostavljanje potpuno uporedivog sistema praćenja i izveštavanja o stanju socijalne isključenosti i siromaštva, jačanje i izgradnja kapaciteta javne uprave i lokalnih vlasti za sprovođenje i izveštavanje o procesu socijalnog uključivanja i uspostavljanje održive jedinice u cilju koordinacije primene mera i izveštavanja o napretku procesa socijalnog uključivanja u Republici Srbiji. Politike socijalnog uključivanja treba da postanu sastavni deo redovnih aktivnosti relevantnih ustanova na svim nivoima. 
Prema NPAA, u periodu 2013-2016. godine u cilju usklađivanja domaćih propisa sa propisima EU, navedena su sledeća pitanja: zaštita radnika od rizika u vezi sa izloženošću azbestu na radu i sprovođenje okvirnog sporazuma iz 2010. godine o prevenciji povreda oštrim predmetima u bolnicama i sektoru zdravstvene zaštite. Prioriteti politike zapošljavanja u predstojećem periodu biće prvenstveno usmereni na: dalje razvijanje sistema praćenja i ocenjivanja aktivnih mera tržišta rada i projekcije trendova na tržištu rada; unapređenje sistema obuke u cilju usklađivanja ponude sa potrebama tržišta rada; kreativne aktivne mere zapošljavanja i usmeravanje ka teško zapošljivim osobama; jačanje kapaciteta na lokalnom nivou i podrška nastavku decentralizacije politike zapošljavanja; i ciljanje aktivnih mera tržišta rada ka slabije razvijenim područjima kako bi se promovisao uravnotežen i koherentan regionalni i ekonomski razvoj.
Saradnja između sektora socijalne politike i zapošljavanja garantuje se putem Evropske socijalne povelje (revidirane) od 29. maja 2009. godine, koju je Republika Srbija potpisala.
Odeljak 26. Obrazovanje i kultura
Što se tiče prava na obrazovanje, zakonodavni okvir usklađen je sa međunarodnim standardima. Kao što je definisano u NPAA za period 2013–2016. godine, proces usklađivanja sa evropskim propisima i standardima na svim nivoima obrazovanja nastaviće se usvajanjem novog Zakona o srednjem obrazovanju (usklađivanje sa Odlukom Saveta 63/266/EEZ - 31963D0266), Zakona o izmenama i dopunama Zakona o visokom obrazovanju (kojim se obezbeđuje efikasniji i kvalitetniji sistem visokog obrazovanja, veća dostupnost, mobilnost i usklađenost sa standardima EU), Zakona o priznavanju kvalifikacija za obavljanje regulisanih profesija (usklađivanje sa Direktivom 2005/36/EZ o priznavanju kvalifikacija za obavljanje regulisanih profesija – 32005L0036) i odgovarajućih propisa za njihovo sprovođenje. Oblasti obrazovanja, obuke i mladih prvenstveno su u nacionalnoj nadležnosti. Međutim, zajednički okvir i ciljevi u oblasti obrazovanja i obuke u vezi su sa Bolonjskom deklaracijom, Deklaracijom iz Kopenhagena i Saopštenjem iz Briža.
Odeljak 28. Zaštita potrošača i zdravlja
Nedavno uspostavljena Uprava za biomedicinu treba da pomogne Republici Srbiji sa usklađivanjem propisa sa pravnim tekovinama EU u oblasti zaštite potrošača i zdravlja. Kao što je definisano u NPAA za period 2013-2016. godine, jačanje tehničkih i administrativnih kapaciteta ovog tela u okviru ministarstva nadležnog za pitanja zdravlja omogućiće sistemu zdravstvene zaštite da sprovodi veći broj transplantacija organa u zemlji, uz mogućnost razmene organa sa drugim zemljama, ispunjavanjem uslova koje je definisala međunarodna fondacija Eurotransplant za nove članice, čime se smanjuju sve veći rashodi zdravstvene zaštite koji u ovom trenutku odlaze na vršenje transplantacija u inostranstvu. Izgradnjom kapaciteta Uprave za biomedicinu doprineće se usklađivanju propisa sa Direktivama EZ kojima se definišu standardi za osiguranje kvaliteta i bezbednosti testiranja, obrade, doniranja, nabavke, čuvanja, odlaganja i distribucije krvi i njenih komponenti, organa, tkiva i ćelija. U toku je sprovođenje Zakona o transplantaciji organa, Zakona o transplantaciji ćelija i tkiva i Zakona o lečenju neplodnosti postupcima biomedicinski potpomognutog oplođenja,  kao i usvajanje brojnih pravilnika koji su delimično usklađeni sa relevantnim direktivama EU u ovim oblastima. 
Takođe, mere definisane u NPAA za unapređivanje zdravstvenog stanja romske populacije u narednom periodu obuhvataju dalje unapređivanje rada zdravstvenih romskih medijatora, uključujući: proširenje rada zdravstvenih medijatora na rad sa decom sa ulice, beskućnicima i osetljivim grupama koje žive u ruralnim područjima; i razvoj sistema praćenja rada zdravstvenih medijatora.
U oblasti skrininga, predviđeno je da se sačine Akcioni planovi za nastavak aktivnosti  a prema mestu sprovođenja skrininga, kao i usvajanje internih dokumenata za izveštavanje o skriningu. U cilju implementacije odredaba Međunarodnog zdravstvenog pravilnika u našu zakonsku regulativu, neophodno je donošenje podzakonskog akta koji će definisati implementaciju odredbi u skladu sa MZP. Implementacija Međunarodnog zdravstvenog pravilnika je bitna mera za period 2014-2016. Godine.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
U pogledu poglavlja 22 Regionalna politika i koordinacija strukturnih instumenata, Vlada Republike Srbije i Evropska komisija potpisale su 29. novembra 2007. godine Okvirni sporazum koji je 26. decembra 2007. godine ratifikovala Narodna skupština Republike Srbije, usvajanjem Zakona o potvrđivanju Okvirnog sporazuma  između Vlade Republike Srbije i Komisije Evropskih zajednica o pravilima za saradnju koja se odnose na finansijsku pomoć Evropske zajednice Republici Srbiji u okviru sprovođenja pomoći prema pravilima Instrumenta za pretpristupnu pomoć (IPA). Vlada Republike Srbije usvojila je Uredbu o decentralizovanom sistemu upravljanja  sredstvima razvojne pomoći Evropske unije u okviru IPA.
Pet komponenti postojeće regulative za ciklus 2007-2013. godine se za period 2014-2020. godine menjaju u strateške oblasti: (a) proces tranzicije ka članstvu u Zajednici i izgradnja kapaciteta; (b) regionalni razvoj; (v) zapošljavanje, socijalne politike i razvoj ljudskih resursa; (g) poljoprivreda i ruralni razvoj i (d) regionalna i teritorijalna saradnja. Glavni princip za IPA II biće sektorski pristup.
B8.4. Opšti ciljevi i prioriteti sektora (2014-2020. godine)
Pored analize situacije predstavljene u prethodnim odeljcima sprovedena je SWOT analiza sektora ljudskih resursa i društvenog razvoja, kako bi se definisali dugoročni ciljevi i srednjoročni strateški prioriteti i realistične i ciljane mere.
Prednosti	Nedostaci
• Uspostavljen pravni i strateški okvir za politiku razvoja ljudskih resursa
• Društveno-ekonomski savet operativan na nacionalnom nivou
• Iskustva stečena kroz prethodno sprovedene projekte u oblasti zapošljavanja, srednjeg stručnog obrazovanja i obuke, obrazovanja odraslih, obrazovanja romske populacije, osetljivih grupa, mladih; nastavni program zasnovan na ishodima
• Dobra saradnja između resornih ministarstava u oblasti sektora razvoja ljudskih resursa i društvenog razvoja
• Razvijena mreža ustanova na lokalnom nivou
• Građani podržavaju reforme sektora razvoja ljudskih resursa i društvenog razvoja  
• Kontinuirana podrška donatorske zajednice 	• Standard života i prihodi (BDP po glavi stanovnika) i dalje su niski u poređenju sa EU-27
• Ekonomski rast u prethodnom periodu podstaknut potrošnjom (što dovodi do visokog nivoa uvoza), umesto proizvodnjom, što ukazuje na strukturne nepravilnosti
• Rast BDP najviše zahvaljujući napretku u proizvodnji, a ne otvaranju novih radnih mesta
• Efekti aktuelne globalne finansijske i ekonomske krize na privredu i poslove (visoka nezaposlenost) u Republici Srbiji
• Neusklađenost ponude i tražnje na tržištu rada
• Ozbiljna ograničenja državnog budžeta zbog većih rashoda na socijalnu zaštitu i pada poreskih i drugih prihoda
• Regionalne razlike u nivou zaposlenosti, nezaposlenosti, obrazovanja i socijalne uključenosti
• Spora primena postojećih zakona, javnih politika i strategija
• Veoma sporo integrisanje pilot projekata u sistem (uvođenje aktivnosti finansiranih iz državnog budžeta)
• Nedovoljno razvijeni mehanizmi međusektorske saradnje (između ministarstava) i sa zainteresovanim stranama
• Nizak nivo socijalnog dijaloga u procesu kreiranja politika, što uključuje dijalog sa poslodavcima i nedostatak kapaciteta za rad društveno-ekonomskih saveta na lokalnom nivou 
• Nedovoljan stepen decentralizacije pružanja usluga i slaba usmerenost na korisnike
• Nedovoljno razvijene veze između obrazovanja, zapošljavanja i ekonomskog razvoja i inovacionih politika, kao i restrukturiranja industrijskog sektora
Prilike  	Pretnje
• Očekuje se oporavak zahvaljujući ulaganju, izvozu i kreiranju radnih mesta, kao i većoj ličnoj potrošnji
• Sektor MSP, čiji razvoj je u zamahu, nudi nove mogućnosti zapošljavanja
• Nastavlja se povećanje stranih direktnih investicija započetih nakon 2000. godine i one doprinose otvaranju novih radnih mesta
• Mogućnosti za ulaganja u infrastrukturu i pružanje usluga kroz javno-privatna partnerstva
• Mogućnosti za osnaživanje socijalnog dijaloga kroz razvijanje društveno-ekonomskih saveta i lokalnih saveta za zapošljavanje na lokalnom nivou
• Mere uvedene u cilju povećanja produktivnosti i konkurentnosti privrede 
• Predstojeće izmene i dopune Zakona o radu unaprediće fleksibilnost tržišta rada u skladu sa trendovima u EU 
• Velika otpornost i prilagodljivost stanovništva ekonomskim kretanjima
• Politička volja za sprovođenje ekonomskih, socijalnih i institucionalnih reformi i sprovođenje evropskih integracija
• Veći pristup i učešće u EU programima, uključujući Program za celoživotno učenje, Marko Polo, Mladi u akciji, itd.
• Razmena primera dobre prakse iz EU i drugih zemalja, posebno u vezi sa iskustvima iz sprovedenih i tekućih projekata
• Tekuća podrška EU i bilateralnih donatora	• Nepovoljni demografski trendovi – niska stopa nataliteta, starenje stanovništva, migracije iz Republike Srbije (odliv mozgova), smanjenje broja stanovnika u ruralnim područjima i priliv u gradove i veća mesta
• Smanjena ulaganja u ljudski kapital iz javnih i privatnih izvora kao posledica krize
•	Slabiji oporavak nego što je očekivano 
•	Finansijska i ekonomska kriza podrivaju rad preduzeća i poverenje investitora
•	Nedovoljan predviđeni ekonomski rast ne dovodi do kreiranja dovoljnog broja radnih mesta
•	Oporavak je snažan ali ne uspeva da dovede do kreiranja novih radnih mesta (osim do veće produktivnosti među zaposlenim licima, usled kapitalnih ulaganja)
•	Dalje restrukturiranje privrede kratkoročno pogoršava stanje na tržištu rada, uključujući radne viškove u procesu privatizacije preduzeća u državnom vlasništvu (proces privatizacije još uvek nije završen)
•	Nedovoljno razvijena infrastruktura u oblasti saobraćaja i životne sredine, kao i ekonomska i socijalna infrastruktura: nedostatak ulaganja usporava kreiranje novih radnih mesta
•	Nedovoljno razvijene veze između obrazovanja, zapošljavanja i ekonomskog razvoja i inovacionih politika, kao i industrijskog restrukturiranja 
•	Negativna kretanja stope siromaštva koja je u prethodnom periodu bila u padu
• Povećanje regionalnih neujednačenosti i razlika u nivou zaposlenosti, nezaposlenosti, obrazovanja i socijalne uključenosti
U svetlu prethodno pomenutog i u cilju što efikasnijeg programiranja međunarodne pomoći, opšti cilj glasi:
Doprineti pametnom, održivom i inkluzivnom rastu koji će pružiti veće mogućnosti za bolji životni standard 
Kako bi se unapredio i realizovao pametniji, održivi i inkluzivniji rast u Republici Srbiji, neophodno je osnažiti društveno-ekonomski razvoj, dostići više nivoe zaposlenosti, obrazovanja i zapošljivosti radne snage i što viši nivo socijalne uključenosti osoba koje pripadaju društveno-ekonomski ugroženim grupama stanovništva. U ovom cilju, neophodno je dostići veću koherentnost, usklađenosti i integrisanost sektorskih politika. 
Prioritet 1 – Jačanje uspostavljanja efikasnog, stabilnog i održivog trenda rasta u oblasti zapošljavanja
Potrebno je osnažiti uticaj politika u oblasti zapošljavanja i tržišta rada, uprkos prepoznatim i identifikovanim pozitivnim postignućima. Kako bi se postigli izraženiji i delotvorniji rezultati, neophodno je više se posvetiti kategoriji nezaposlenog stanovništva, naročito mladih, putem dobro ciljanih i osmišljenih mera. Efekti su ograničeni usled nedovoljnog stepena decentralizacije politika zapošljavanja i skromne raspodele resursa. Potrebno je povećati nivo efikasnosti i delotvornosti mera i programa zapošljavanja i socijalnog dijaloga, i nastaviti sa merama za rešavanje pitanja u oblasti bezbednosti i zdravlja na radu. 
Veći naglasak treba staviti na kombinovanje, usklađivanje i integrisanje politika u oblasti zapošljavanja, obrazovanja i socijalnog uključivanja, kako bi se što veći broj osoba uveo na tržište rada. Međutim, postoji potreba i za jačim strateškim pristupom politici zapošljavanja kroz povezivanje sa drugim politikama na nacionalnom nivou (promocija SDI, istraživanje i razvoj, razvoj MSP) kroz udružene aktivnosti razvoja određenih sektora, odnosno regiona kao budućih pokretača razvoja. 
Prioritet 2 – Izgradnja društva zasnovanog na znanju putem osnaživanja formalnog i neformalnog obrazovanja
Neophodno je unaprediti celokupan učinak sistema obrazovanja u Republici Srbiji koji u ovom trenutku ne omogućuje efikasnu pripremu učenika za svet rada, prečesto se zasniva na zastarelim nastavnim metodama i nedostaju sistemi i mehanizmi za kontrolu kvaliteta. U ovom smislu, naglasak je stavljen na jačanje sistema za osiguranje kvaliteta i razvoj delotvorne početne obuke i stručnog usavršavanja na svim nivoima obrazovanja imajući u vidu značaj ovog sistema za poboljšanje kvaliteta obrazovanja. Takođe, posebna pažnja posvećena je sprovođenju inkluzivnog obrazovanja, povećanju obuhvata i broja upisanih učenika i smanjenju stope napuštanja obrazovanja kod dece iz osetljivih i socijalno isključenih grupa stanovništva. Kontinuirana neusklađenost ponude i tražnje veština na tržištu rada postavlja pitanje relevantnosti obrazovanja koja će biti predmet udruženih napora za sprovođenje koncepta celoživotnog učenja kao načina za povećanje fleksibilnosti i zapošljivosti radne snage.  
Prioritet 3 – Povećanje delotvornosti i pravednosti sistema socijalne zaštite
Neophodno je značajno osnažiti efekte sistema socijalne zaštite i politike. U pogledu relevantnosti i delotvornosti, neophodno je bolje usmeriti politike socijalnog uključivanja ka relevantnim osetljivim grupama i povećati njihov pristup sistemima obrazovanja, socijalne zaštite i zdravlja, kao i mogućnostima zapošljavanja. U ovom trenutku, postoji nesklad između sredstava alociranih za socijalnu zaštitu i obuhvata korisnika. Uopšteno govoreći, socijalna zaštita mora biti odlučnije i značajnije usmerena ka aktivaciji radno sposobnih korisnika na tržištu rada. U tom smislu, nisu u dovoljnoj meri iskorišćene procedure i mehanizmi za koordiniranje pružanja usluga socijalne zaštite između različitih sektora; potrebe osetljivih grupa veće su od raspoloživosti usluga socijalne zaštite u zajednici; kapacitet lokalnih samouprava za vođenje politika socijalnog uključivanja još uvek je na početnom nivou i potrebno je izgraditi regulatorni okvir kako se obim usluga bude širio. Uprkos izolovanim primerima, još uvek ne postoji sveobuhvatan pokušaj da se integrišu politike u oblasti zapošljavanja, socijalne politike i zdravlja, što je veoma težak korak ali opšte priznat kao najbolji način da se odgovori na prioritete osetljivih i društveno-ekonomski ugroženih grupa stanovništva.
Prioritet 4 – Poboljšanje zdravstvenog stanja stanovništva osnaživanjem pristupačnosti, dostupnosti, ekonomičnosti i efikasnosti usluga zdravstvene zaštite
Sistem zdravstvene zaštite treba da obezbedi kvalitetne, ekonomične i efikasne usluge koje su ravnopravno  dostupne svim građanima. Neophodno je redovno ocenjivati kvalitet pružanja usluga zdravstvene zaštite kako bi se utvrdilo gde je potrebno sprovesti određena poboljšanja. Potrebno je razviti ili osnažiti specijalne programe u cilju pružanja najadekvatnije zdravstvene zaštite koja odgovara specifičnim potrebama osetljivih grupa. Potrebno je uvođenje standarda dobre kliničke prakse i profesionalnog razvoja zaposlenih na različitim nivoima sistema zdravstvene zaštite. Naglasak treba staviti na prevenciju i smanjenje faktora rizika za obolevanje od hroničnih nezaraznih bolesti.. Biće osnažene prakse za sistematično prikupljanje podataka kako bi se omogućilo donošenje odluka zasnovanih na podacima u sistemu zdravstvene zaštite. Biće izgrađeni rukovodilački kapaciteti kako bi se poboljšala efikasnost i delotvornost pružanja usluga zdravstvene zaštite na svim nivoima i doprinelo poboljšanju zdravstvenog statusa stanovništva. Prava pacijenata biće promovisana na svim nivoima sistema zdravstvene zaštite. 
B8.5. Sektorske mere za sprovođenje prioriteta u sektoru
Prioritet 1. Jačanje uspostavljanja efikasnog, stabilnog i održivog trenda rasta u oblasti zapošljavanja
Mera 1.1: Dalje promovisanje primene aktivnih mera tržišta rada, osnaživanje njihove delotvornosti, usmeravanja i obuhvata usluga
Aktivnosti koje će biti sprovedene u okviru ove mere unaprediće realizaciju postojećih aktivnih mera tržišta rada, osnaživanjem njihove delotvornosti putem boljeg usmeravanja i prilagođavanja pristupa pojedinačnim potrebama. Realizacija ove mere zasnivaće se na daljem razvoju: analize podataka i projekcija, aktivacije i boljeg usmeravanja mera, aktivnih mera i programa tržišta rada (sa posebnim naglaskom na teško zapošljive grupe), praćenja i ocene sistema. U tom cilju, ministarstvo nadležno rad, zapošljavanje i socijalnu politiku i Nacionalna služba za zapošljavanje sprovodiće dodatne aktivnosti u oblasti analize i predviđanja podataka radi potpunog usklađivanja sa međunarodnim standardima u ovoj oblasti, kao i dovršavanja priprema za pristupanje EURES mreži. Osnaživaće se podaci zasnovani na dokazima, posebno u oblasti karijernog vođenja, savetovanja i posredovanja. Savetovanje i posredovanje biće unapređeni, a pružanje usluga diversifikovano i prilagođeno potrebama korisnika i zahtevima poslovnog sektora. Ovo će biti postignuto kroz dalje širenje usluga koje pružaju klubovi za traženje posla kako bi što bolje odgovorili na potrebe različitih ciljnih grupa. Imajući u vidu oblast aktivnosti zapošljavanja koje sprovode privatne agencije za zapošljavanje (distribucija podataka o mogućnostima za zapošljavanje, posredovanje u pronalaženju posla, karijerno vođenje i savetovanje, i dr), nastaviće se sa razvojem i unapređivanjem saradnje između NSZ i ovih agencija (npr. razvoj softvera za kreiranje jedinstvene baze podataka kroz koju će NSZ redovno prikupljati i koristiti podatke agencija, zajedničke obuke u zajedničkim oblastima aktivnosti). Dodatni resursi za sprovođenje aktivnih mera tržišta rada biće usmereni ka većoj zapošljivosti i zaposlenosti. Naglasak u ovoj oblasti biće stavljen na društveno-ekonomski ugrožene i teško zapošljive grupe nezaposlenog stanovništva (mladi, lica sa niskim ili bez ikakvih kvalifikacija, dugoročno nezaposlena lica, osobe sa invaliditetom, romska populacija, starija lica, seosko stanovništvo, izbeglice i interno raseljena lica). Kako bi se povećala delotvornost aktivnih mera tržišta rada, sistem praćenja i ocene biće sproveden na koherentniji i dosledniji način. Postizanje svih navedenih elemenata biće podržano izgradnjom kapaciteta i izgradnjom institucija tržišta rada, naročito u navedenim oblastima, kako bi se osigurala usklađenost usvojenog strateškog pristupa sa trenutnim stanjem na tržištu rada. Ova mera biće usmerena i na dalje osnaživanje sektorske saradnje između različitih ministarstava, institucija i zainteresovanih strana (organi na lokalnom nivou, socijalni partneri, sektor civilnog društva, postojeće mreže relevantnih aktera…), kao i usklađivanje strateškog okvira i integraciju usluga i njihovog pružanja, čime će se doprineti unapređenju stanja u sektoru društvenog razvoja. 
Mera 1.2: Smanjenje regionalnih razlika kroz integrisanu i koordinisanu podršku zapošljavanju 
Nezaposlenost i socijalna uskraćenost posledice su velikog broja socijalnih i ekonomskih pitanja, i zahtevaju integrisana rešenja i aktivno učešće širokog spektra zainteresovanih strana, naročito na lokalnom nivou. Na samom početku, uspostavljanje lokalnih saveta za zapošljavanje predstavlja inovativni pristup kreiranju i sprovođenju politike zapošljavanja na lokalnom nivou (imajući u vidu potrebe i prilike na lokalnom tržištu rada). Takođe, Republika Srbija suočava se sa velikim regionalnim razlikama i neusklađenošću između nivoa razvijenosti regiona, odnosno opština. Međunarodnom razvojnom pomoći podržan je proces decentralizacije politike zapošljavanja (uspostavljanje i izgradnja kapaciteta članova lokalnih saveta za zapošljavanje i kreiranje međuopštinskih prioriteta u oblasti zapošljavanja). Međutim, ocenjeno je da je neophodno sprovesti dodatne aktivnosti. Stoga, podrška će biti pružena onim lokalnim samoupravama koje se nalaze u procesu izrade akcionih planova za njihovu pripremu. Pored toga, biće osmišljena shema za pružanje bespovratne pomoći lokalnim samoupravama i lokalnim savetima za zapošljavanje kako bi se osnažila primena zajedničkih međuopštinskih akcionih planova u oblasti zapošljavanja. Centralna metodologija ili primena ove sheme pomoći i realizacija akcionih planova u oblasti zapošljavanja biće zasnovana na sektorskim i integrisanim pristupima, koji će kombinovati neophodna sredstva, usluge i relevantne aktere, uz aktivnosti jačanja socijalnih partnerstava, izgradnje kapaciteta lokalne samouprave i lokalnih tela/saveta/aktera, koji će biti komplementarni procesu kreiranja i sprovođenja lokalnih politika zapošljavanja i doprineti celokupnom ekonomskom, socijalnom i regionalnom razvoju. 
Mera 1.3: Unapređenje politike u oblasti rada, radnog okruženja i uslova rada
Ovom merom izvršiće se usklađivanje pravnog okvira u oblasti rada sa propisima EU i pružiće se podrška osnaživanju zdravlja i bezbednosti na radu kroz poštovanje procedura i mehanizama, kao i kroz izgradnju kapaciteta u oblasti bezbednosti i zdravlja na radu. Relevantno ministarstvo nastaviće se usklađivanjem nacionalnog pravnog okvira sa propisima, direktivama i standardima EU, procedurama i mehanizmima za sprovođenje. Relevantno ministarstvo i druge institucije i organizacije u oblasti rada dobiće podršku kroz aktivnosti kao što su izgradnja administrativnih kapaciteta, osavremenjivanje informacionih sistema i razvoj i unapređivanje programa, procedura i mehanizama za sprovođenje. U oblasti bezbednosti i zdravlja na radu, ovom merom biće pružena podrška privrednim subjektima i institucijama u sprovođenju propisa u oblasti bezbednosti i zdravlja na radu,  smanjenju broja povreda na radu, profesionalnih oboljenja i bolesti u vezi sa radom, i informisanju u cilju primene preventivnih mera Ovo će uključiti primenu i uvođenje adekvatnih mehanizama za praćenje bezbednosti na nivou pojedinačnih preduzeća, aktivnosti informisanja i podizanja znanja svih aktera u oblasti zdravlja i bezbednosti na radu; modalitete obrazovanja u oblasti zdravlja i bezbednosti na radu u skladu sa standardima i praksama u EU; podršku za rešavanje pitanja zdravlja i bezbednosti na radu u vezi sa povredama na radu, profesionalnim oboljenjima i bolestima u vezi sa radom i bolovanjem, povratkom na posao, pitanjima zaposlene osobe sa invaliditetom; razvijanje i pružanje programa prevencije. Pored toga, pokrenuće se i pitanje obaveznog osiguranja za slučaj povrede na radu. U cilju unapređenja radnog okruženja i uslova rada, dodatno će biti razvijani i osnaživani mehanizmi socijalnog dijaloga koji omogućavaju izgradnju partnerskih odnosa i podstiču zapošljavanje, konkurentnost i produktivnost, kako na lokalnom tako i nacionalnom nivou. Sa ovim ciljem, nezavisni i reprezentativni socijalni partneri (zainteresovane starne u javnom i privatnom sektoru i organizacije radnika) dobiće podršku i omogućiće se njihovo aktivnije učešće u socijalnom dijalogu. Biće osmišljena shema bespovratnih sredstava usmerena na socijalne partnere u cilju: unapređivanja organizacionih kapaciteta za doprinos kvalitetnom i kontinuiranom dvostranom i trostranom socijalnom dijalogu, podrške teritorijalnom i sektorskom umrežavanju i aktivnosti osnaživanja za aktivno učešće u procesu pregovaranja sa EU.  
Mera 1.4: Unapređenje zapošljivosti mladih i omogućavanje pristupa tržištu rada  
Ova mera podrazumeva pružanje mogućnosti profesionalnog usavršavanja, prekvalifikacije ili aktivnih mera tržišta rada za mlade, posebno one koji nisu zaposleni ili ne pohađaju neki oblik obrazovanja ili obuke, što obuhvata i osobe koje prerano napuštaju školovanje. Ovom merom pruža se podrška daljem razvoju sveobuhvatnih i međusektorskih javnih politika zasnovanih na podacima koje obuhvataju mere aktivacije mladih koji su napustili školovanje i osnaživanju veza između sistema obrazovanja/obuke i sistema zapošljavanja. Navedene mere biće dopunjene osnaživanjem delotvorne koordinacije i partnerskih odnosa između različitih strateških oblasti (zapošljavanje, obrazovanje, mladi, socijalna politika i dr.) u smislu povećanja mogućnosti za kvalitetno zapošljavanje, stažiranje i pripravnički rad, kao i što lakšeg prelaska iz nezaposlenosti, neaktivnosti i sveta obrazovanja u svet rada. Važne komponente biće podsticanje preduzetničkog duha, usluga podrške pokretanju preduzeća, mogućnosti mikrokreditiranja i informisanje o mogućnostima i prednostima samozapošljavanja mladih, uključujući preduzetništvo mladih, socijalno preduzetništvo i zadružne aktivnosti. Ovo podrazumeva i pružanje potpunog pristupa informacijama o ovim uslugama, mogućnostima i raspoloživoj podršci kroz: osnaživanje saradnje između službi za zapošljavanje, karijerno vođenje i savetovanje, ustanova za obrazovanje i obuku, poslodavaca, organizacija civilnog društva i službi podrške za mlade (lokalne kancelarije za mlade, omladinski klubovi, omladinske organizacije civilnog društva...); i iskorišćenje svih relevantnih kanala informisanja i društvenih medija. Kako bi se formalizovao status heterogenih grupa u okviru grupe mladih koji nisu zaposleni i ne pohađaju neki oblik obrazovanja i obuke i promovisalo njihovo evidentiranje u Nacionalnoj službi za zapošljavanje, biće pripremljene i sprovedene delotvornije strategije informisanja mladih u skladu sa potrebama i prioritetima ciljnih grupa, uključujući kampanje za informisanje i podizanje svesti i društvene medije. Takođe, biće planirane mere podsticaja i putevi za povratak u sistem obrazovanja i programe obuke, koje će biti ponuđene niskokvalifikovanim grupama mladih kako bi se obezbedilo obrazovno okruženje prilagođeno njihovim konkretnim potrebama u kojem mogu da steknu ključne kompetencije. Sve navedeno biće propraćeno priznavanjem i overom neformalnog i informalnog obrazovanja. S druge strane, ovom merom biće pružena podrška redovnim kanalima komunikacije sa poslodavcima (npr. sektorski stručni saveti) i uspostavljanju okruženja podsticajnog za poslodavce (npr. podsticaji za zapošljavanje) kako bi se stvorile nove mogućnosti za mlade, kao što su stažiranje, pripravnički rad ili zapošljavanje, posebno za mlade koji nisu zaposleni i ne pohađaju neki oblik obrazovanja i obuke, u skladu sa važećim propisima. 
Prioritet 2. Izgradnja društva zasnovanog na znanju putem osnaživanja formalnog i neformalnog obrazovanja
Mera 2.1: Podizanje kvaliteta i efikasnosti opšteg obrazovanja na preduniverzitetskom nivou 
Ova mera nadovezaće se na već uspostavljene elemente za osiguranje kvaliteta u sistemu obrazovanja, razvijanjem standarda za ustanove, opremu i didaktičke materijale i profesionalne kompetencije nastavnika. Na osnovu standarda kvaliteta, podrška će biti pružena razvoju i sprovođenju nacionalnog sistema za akreditaciju ustanova/škola u okviru opšteg obrazovanja na preduniverzitetskom nivou. Aktivnosti u vezi sa sistemom za osiguranje kvaliteta u okviru ove mere uzeće u obzir sve komponente obrazovnog procesa, obrazovnih programa, nastavnog procesa i obrazovnih ishoda i učeničkih postignuća. Takođe, sistem ocene učenika biće unapređen uvođenjem različitih metoda ocene i unapređivanjem sistema ispitivanja znanja. Biće uspostavljeni mehanizmi za sprovođenje, pravni okvir i operativna struktura za kontrolu primene/poštovanja ovih standarda, i u tom smislu biće osnaženi kapaciteti ministarstva (pedagoški savetnici i regionalne školske uprave) i Zavoda za vrednovanje kvaliteta obrazovanja i vaspitanja. Ova mera biće usmerena na podizanje kvaliteta obrazovanja nastavnika (početno obrazovanje i profesionalno usavršavanje) kako bi se unapredile stručne kompetencije nastavnika. Kao sastavna komponenta kvaliteta u obrazovanju, biće osnažen sistem profesionalnog/karijernog razvoja nastavnika na osnovu profesionalizacije i evaluacije. Biće razvijen okvir za praćenje i ocenu profesionalnog razvoja nastavnika. Skup kriterijuma usmeren na učinak i postignuća biće razvijen u cilju ocene nastavnika od stupanja na radno mesto, preko sticanja, obnavljanja ili gubitka licence, do sistema za ocenjivanje i praćenje. Izgradnja kapaciteta nastavnika biće usmerena na primenu novih metoda nastave, kontinuiranu ocenu učenika, aktivno učenje, učeničke kompetencije, korišćenje IKT i asistivnih tehnologija. Potrebno je obezbediti izgradnju kapaciteta pedagoških savetnika i regionalnih školskih uprava. Takođe, biće omogućeno integrisanje ovih principa i modela u početno obrazovanje nastavnika.   
Mera 2.2: Veće učešće i pristup obrazovanju 
Ovom merom biće pružena podrška inkluzivnom obrazovanju i povećanju obuhvata i upisa u sistem obrazovanja dece iz osetljivih i socijalno isključenih grupa, posebno dece romske nacionalnosti, dece sa invaliditetom, dece iz siromašnih porodica i ruralnih/nedovoljno razvijenih područja. Nadovezujući se na prethodno uspešno iskustvo, podrška će biti pružena primeni modela funkcionalne i efikasne koordinacije između svih relevantnih zainteresovanih strana (u oblasti obrazovanja, zdravlja i usluga socijalne zaštite) na lokalnom i nacionalnom nivou. U tom smislu, biće sprovedena izgradnja kapaciteta lokalnih samouprava, ustanova u sistemu socijalne zaštite, zdravlja i obrazovanja, kako bi se pružila aktivna podrška ranom razvoju dece, praćenju upisa u škole, primeni inkluzivnih javnih politika i primeni korektivnih mehanizama. Izvršiće se pilotiranje inkluzivnih mera i mera namenjenih društveno-ekonomski ugroženoj deci na lokalnom nivou i one će biti integrisane u sistem obrazovanja. Dodatna podrška biće pružena interresornim komisijama za procenu potreba za dodatnom podrškom detetu i učeniku (IRK). Kako bi se smanjile stope napuštanja škole kod dece iz osetljivih grupa stanovništva (posebno romske dece, dece sa invaliditetom i dr.) biće razvijen sistem ranog upozoravanja, a inovativni pristupi biće uvedeni na nivou škole (npr. dopunska nastava, podrška pedagoških asistenata, stilovi nastave i učenja, asistivne tehnologije…). U pogledu škola na nivou srednjeg stručnog obrazovanja, podrška će biti pružena razvoju individualnih nastavnih planova i programa i njihovoj primeni, kao i uvođenju sistema karijernog vođenja i savetovanja. Takođe, izvršiće se sprovođenje mehanizama podrške osnaživanju aktivnog učešća roditelja u obrazovanju njihove dece i procesima aktivnijeg socijalnog uključivanja u školama. Na nacionalnom nivou, relevantna resorna ministarstva biće osnažena da sistematično planiraju finansijske i ljudske resurse za pružanje dodatne podrške deci iz osetljivih grupa, kao i razvijanje podsticajnog pravnog okruženja za sprovođenje inkluzivne politike i afirmativnih mera. 
Mera 2.3: Uspostavljanje funkcionalnog Nacionalnog okvira kvalifikacija za celoživotno učenje 
Ovom merom nastaviće se razvoj sistema Nacionalnog okvira kvalifikacija (NOK) čiji je cilj lakši pristup, mobilnost i prohodnost u okviru sistema obrazovanja i obuke, i obezbeđivanje kvalifikacija koje su relevantne, dostupne i odgovaraju na zahteve tržišta rada. Biće institucionalizovan i pravno regulisan održivi sistem socijalnog partnerstva između zainteresovanih strana koji povezuje obrazovne politike sa projekcijama tržišta radne snage i uključuje partnere u programiranje, realizaciju i razvijanje srednjeg stručnog obrazovanja i obuke, kao i u definisanje i redovno modernizovanje standarda kvalifikacija u skladu sa potrebama tržišta radne snage. Ova mera će, takođe, pomoći razvoj transparentnog sistema za prenos bodova i sistema za priznavanje prethodnog obrazovanja (priznavanje kompetencija i kvalifikacija stečenih kroz neformalno i informalno obrazovanje i priznavanje prethodno stečenog obrazovanja). Biće osnažen kapacitet ključnih nacionalnih institucija za upravljanje sistemom NOK, prvenstveno Saveta za stručno obrazovanje i obrazovanje odraslih koji treba da predvodi i nadzire proces NOK, Centra za srednje stručno obrazovanje i obrazovanje odraslih koji treba da organizuje proces NOK i upravlja radom sektorskih (stručnih) saveta. Ovom merom podržaće se uspostavljanje sistema za akreditaciju i licenciranje, razvijanjem standarda za akreditovanje pružalaca usluga i sistema osiguranja kvaliteta, uključujući standarde za obrazovne programe i ispite za sticanje kvalifikacija. Mreža srednjih stručnih škola i ponuda obrazovnih programa (profila) biće usklađena sa potrebama privrede. Srednje stručne škole biće opremljene i modernizovane, posebno uvođenjem fleksibilne organizacije nastavnog procesa, razvijanjem standarda kvalifikacija i plana i programa zasnovanog na kompetencijama u skladu sa zahtevima NOK i pripremom za licenciranje i akreditaciju. Upravljanje sistemom srednjeg stručnog obrazovanja biće unapređeno uspostavljanjem sistema za praćenje i ocenu (instrumenti, procedure, nadležna tela) i definisanjem i regulisanjem uloga i nadležnosti. 
Mera 2.4: Unapređenje kvaliteta i učešća na nivou visokog obrazovanja
Ovom merom doprineće se dodatnom unapređenju sistema za osiguranje kvaliteta, u skladu sa standardima kvaliteta i Evropskim prostorom za visoko obrazovanje putem nadogradnje i spajanja eksternog i internog sistema za osiguranje i kontrolu kvaliteta, razvijanje specifičnih standarda i mera za doktorske studije i obrazovanje nastavnika i unapređenje sistema akreditacije. Programi visokog obrazovanja biće razvijeni u skladu sa potrebama privrede; biće uspostavljene veze između ustanova visokog obrazovanja i poslovnog i industrijskog sektora, u cilju promovisanja razvoja tehnologija i inovacija. Biće osnaženi kapaciteti ustanova visokog obrazovanja za primenu reforme nastavnog plana i programa, sa usmerenjem na ishode i uvođenje komponente istraživanja u strukturu, nastavne metode i primenu novih nastavnih materijala u skladu sa trociklusnim sistemom; biće unapređeno uvođenje Evropskog sistema prenosa bodova (ESPB). 
Prioritet 3. Povećanje delotvornosti i pravednosti sistema socijalne zaštite
Mera 3.1: Unapređenje relevantnosti i dostupnosti ulaganja u sistem socijalne zaštite putem efikasnijeg i delotvornijeg korišćenja sredstava za socijalnu zaštitu (i mere za smanjenje siromaštva) i modernizovanje nacionalnih mehanizama za pružanje podrške osetljivom stanovništvu. Ovom merom doprineće se daljoj racionalizaciji i prioritizaciji sredstava alociranih za socijalnu zaštitu sa ciljem: efikasnijeg i koherentnijeg identifikovanja i dosezanja korisnika, i podrške integrisanju aktivnosti u oblasti zapošljavanja, obrazovanja i socijalnog uključivanja. Realizacija ove mere zasnivaće se na daljem razvijanju: analize podataka, istraživanja zasnovanih na podacima, projekcija, sistema praćenja i evaluacije. Bolje određivanje korisnika biće ostvareno povezivanjem svih raspoloživih baza podataka i razvijanjem protokola između usluga. Usklađivanjem, integrisanjem i osnaživanjem sistemskih mehanizama doprineće se kvalitetu realizacije, i izgradnji kapaciteta za praćenje i ocenu rashoda za socijalnu zaštitu kako bi se raspoloživi resursi što efikasnije iskoristili. Ovom merom doprineće se i uspostavljanju statističkog sistema u oblasti socijalne zaštite uporedivog sa sistemom EU. Sektorski pristup činiće princip i metodološki osnov za realizaciju ove mere koja će biti usmerena na izgradnju kapaciteta institucija i pružalaca usluga. Kako bi se ovo postiglo, ministarstvo nadležno za pitanja socijalne politike, Zavod za socijalnu zaštitu i druge relevantne nacionalne i lokalne institucije dobiće podršku kroz izgradnju kapaciteta i institucija za praćenje i ocenu raspodele sredstava u sistemu socijalne zaštite, na nivou izrade, planiranja i realizacije.  
Mera 3.2: Unapređenje efikasnosti socijalne zaštite i socijalne uključenosti putem inovacija
Ovom merom doprineće se kontinuiranom razvoju i podršci aktivnostima na nivou zajednice kroz: osnaživanje, postepeno uvođenje i integrisanje primene postojećih rešenja na nivou zajednice i podsticaj realizaciji i rastu inovativnih i integrisanih rešenja u zajednici. Ova mera zasniva se na logici pilotiranja i prilagođavanja prakse integrisanja usluga u oblasti socijalne zaštite, zapošljavanja, zdravlja i obrazovanja i proizvoda na lokalnom nivou, kako bi se postigao što veći efekat u smislu socijalnog uključivanja. 
Takođe, ovom merom direktno će se omogućiti primena člana 86. Zakona o socijalnoj zaštiti kojim je predviđena saradnja između centara za socijalni rad i službi za zapošljavanje u procesu primene mera socijalnog uključivanja, spajajući pravo na ekonomsku i socijalnu pomoć sa radnom sposobnošću. Odgovarajuća mešavina i odnos socijalne zaštite/pomoći za slučaj nezaposlenosti, novčane podrške, usluga za pronalaženje posla, obuka i dr. biće osmišljena u skladu sa principom individualizovanog upravljanja slučajevima. Adekvatni programi za kreiranje mogućnosti zaposlenja i povećanje zapošljivosti osoba koje traže posao a koje se kvalifikuju za mere aktivacije uključiće usluge socijalne pomoći, usluge zapošljavanja i obuke, podrške stanovanju i socijalnom stanovanju, usluge brige o detetu, usluge dugoročne nege i pomoći i usluge zdravstvene zaštite. 
Službe i ustanove u sistemu socijalne zaštite i lokalne samouprave nastaviće sa izgradnjom kapaciteta i mogućnosti za uspostavljanje snažnije socijalne ekonomije na lokalnom nivou. Biće omogućene poreske olakšice i ulaganja u ljudski kapital; mogućnosti pristupa finansijskim resursima za socijalne preduzetnike; pokretanje start-ap preduzeća i marketing; prenos dobrih praksi i širenje socijalnih preduzeća. Međusobno učenje biće korišćeno kao instrument za dalju izgradnju javno-privatnih i povećanje mogućnosti za socijalna preduzeća. Izgradnja kapaciteta i umrežavanje zainteresovanih strana (organizacija civilnog društva, preduzeća, kancelarija za mlade, centara za socijalno preduzetništvo i državnih institucija) nastaviće sa promovisanjem praksi socijalne ekonomije. Ova mera će obuhvatiti ponavljanje i prenos dobrih praksi, postepeno širenje, rast i otvaranje zadruga, socijalnih preduzeća, start-ap inkubatora i pokretača socijalnog preduzetništva i usluga u zajednici. Usluge u zajednici obuhvatiće programe stanovanja za osobe bez doma i najosetljivije kategorije stanovništva, integrisana rešenja za prevenciju i praćenje svih oblika diskriminacije i nasilja, efikasnije uključivanje osoba sa invaliditetom, međuopštinsku saradnju u vezi sa efikasnijom i ekonomičnijom primenom usluga u zajednici. Ministarstvo nadležno za socijalnu politiku razviće grant šeme kao instrumente za kreiranje socijalnih inovacija i rešenja u zajednici na lokalnom nivou, kao vodeća ustanova u okviru saradnje sa predstavnicima sektora obrazovanja, zapošljavanja i zdravlja.
Prioritet 4. Poboljšanje zdravstvenog stanja stanovništva osnaživanjem pristupačnosti, dostupnosti, ekonomičnosti i efikasnosti usluga zdravstvene zaštite
Mera 4.1: Smanjenje učestalosti nezaraznih bolesti putem dalje primene programa prevencije sa ciljem smanjivanja faktora rizika
Ovom merom pruža se podrška borbi protiv hroničnih nezarznih bolestipodsticanjem razvoja programa zasnovanih na dokazima sa ciljem smanjivanja uticaja nekog od brojnih faktora rizika koji mogu ugroziti zdravlje.. Ovom merom osnažiće se kapaciteti nacionalnog zavoda za javno zdravlje i mreže 23 regionalna zavoda za javno zdravlje za sistematično prikupljanje podataka o faktorima rizika koji se vezuju za nezarazne bolesti (pušenje, konzumiranje alkohola, neredovan unos hrane, fizička neaktivnost, gojaznost, visok stepen stresa, itd) i redovno izveštavanje na osnovu ovih integrisanih podataka. Nastaviće se sa osmišljavanjem i realizacijom kampanja za podizanje svesti kako bi se promovisali zdraviji stilovi života. Počevši od nivoa primarne zdravstvene zaštite, kapaciteti u okviru sistema zdravstvene zaštite biće osnaženi kako bi se podstakla prevencija. Štaviše, biće osnaženi kapaciteti inspektora koji su nadležni da osiguraju delotvornu primenu zakona protiv pušenja. U pogledu faktora rizika, kao što su konzumiranje alkohola i zloupotreba supstanci, biće uloženi dodatni napori u oblasti zdravlja na radu sa ciljem uključivanja istraživanja o povredama i bolestima na radu, kao i studija o učestalosti unosa alkohola i zloupotrebe supstanci na radnom mestu. Biće razvijen i redovno ažuriran registar povreda i bolesti na radu. 
Mera 4.2: Izgradnja kapaciteta za rukovođenje sistemom zdravstvene zaštite i uvođenje novih tehnologija kako bi se osigurali bolji uslovi za lečenje i rehabilitaciju i unapredila efikasnost sistema zdravstvene zaštite
Kako bi sistem zdravstvene zaštite bio što delotvorniji, ovom merom biće podržane aktivnosti koje će omogućiti efikasnije pružanje usluga zdravstvene zaštite. Ovom merom pruža se podrška sistemu patronažnih službi, posebno u ruralnim i udaljenim područjima za one osobe koje imaju otežan pristup domovima zdravlja. Ovo je posebno važno za starije osobe kojima je potrebna dugoročna zdravstvena nega u kući. Kapaciteti za planiranje i upravljanje biće osnaženi na svim nivoima sistema zdravstvene zaštite kako bi se smanjile duge liste čekanja koje su trenutno uobičajene za mnoge procedure dijagnostikovanja i lečenja. Biće pokrenute sistematske promene u pristupu upravljanju zdravstvenom zaštitom kako bi se unapredila efikasnost i pristupačnost usluga zdravstvene zaštite, posebno u delu koji se odnosi na unapređenje kapaciteta u oblasti prevencije i kontrole zaraznih bolesti. Zbog zastarelosti i prekomerne upotrebe velikog dela zdravstvene opreme širom zemlje, biće pripremljene liste prioritetne opreme koja je hitno potrebna, a edukativni programi će biti sprovedeni kako bi se izgradili kapaciteti zaposlenih u ustanovama zdravstvene zaštite za adekvatno korišćenje nove opreme. Praćenje i ocena pružanja zdravstvene zaštite biće sprovedeni kroz delotvorno sprovođenje anketa i zdravstvene informacione sisteme. Na svim nivoima vršiće se unapređenje prava pacijenata. 
Regionalne, prekogranične i transnacionalne teme u sektoru ljudskih resursa i društvenog razvoja
Instrumente od važnosti za regionalnu saradnju, kao što su podrška kroz višekorisničku IPA ili programe prekogranične i transnacionalne saradnje, potrebno je obezbediti za one aktivnosti kod kojih postoji očigledna prednost regionalnog pristupa.
Višekorisnička IPA 
U toku narednih godina, podrškom kroz višekorisničku IPA treba da se omogući  dovršavanje istraživanja koje će poslužiti kao osnov za unapređenje javnih politika i praksi socijalnog uključivanja. Ovo obuhvata pripremu analiza u oblasti socijalnog uključivanja koje su zasnovane na potrebama, procene i studije kojima će se dobiti podaci o položaju socijalno isključenog stanovništva i vidovima intervencija koje su najpotrebnije. Takođe, biće potrebna dalja podrška regionalnom programu stanovanja  kako bi se obezbedila dugoročna, održiva stambena rešenja za najugroženije stanovništvo, posebno izbegla i interno raseljena lica u partnerskim zemljama - Srbiji, Bosni i Hercegovini, Crnoj Gori i Hrvatskoj, u okviru Sarajevskog procesa. 
IPA programi prekogranične saradnje
Prekogranični i transnacionalni prioriteti vezuju se za sledeće tematske ciljeve Evropskog fonda za regionalni razvoj: promovisanje zapošljavanja i podrška pokretljivosti radne snage (tematski cilj 8), promovisanje socijalnog uključivanja i borba protiv siromaštva (tematski cilj 9) i ulaganje u obrazovanje, veštine i celoživotno učenje (tematski cilj 10). U kontekstu prekogranične saradnje, moguće oblasti delovanja jesu osnaživanje saradnje i sprovođenje lokalnih inicijativa društvenog razvoja i unapređivanje svih aspekata uključivanja osetljivih grupa, a posebno Roma. Potrebno je podržati prenošenje i primenu nacionalnih obaveza u oblasti uključivanja romske populacije na lokalnom nivou, sa ciljem jednakog pristupa obrazovanju, zapošljavanju, zdravstvenoj zaštiti i socijalnoj zaštiti. Posebno je potrebno pružiti podršku zapošljavanju Roma (posebno Romkinja) kroz samozapošljavanje, preduzetništvo, poslovne inkubatore i civilno društvo. Poseban naglasak treba staviti na dvojezično obrazovanje (na manjinskim jezicima), osnaživanje razumevanja, komunikacije i saradnje u pograničnim zajednicama; unapređivanje socijalne uključenosti u osnovnom obrazovanju kroz šire uvođenje romskih medijatora i pedagoških asistenata (u cilju podrške uključivanju dece sa invaliditetom); izgradnju partnerskih odnosa sa privredom u cilju održivog razvoja srednjeg stručnog obrazovanja i obuke; promociju značaja doniranja i transplantacije organa; i aktivnosti manjeg obima za unapređenje zapošljivosti žena.
Strategija EU za Dunavski region
U okviru podsektora obrazovanja, naglasak se stavlja na aktivnosti jačanja saradnje između univerziteta i istraživačkih ustanova; unapređenje istraživačkih i obrazovnih ishoda; izgradnju kapaciteta istraživačke infrastrukture; saradnju između ključnih zainteresovanih strana u oblasti javnih politika tržišta rada, obrazovanja i istraživanja u cilju razvijanja obrazovnih regiona i okruženja; primenu politika Evropskog okvira kvalifikacija i celoživotnog učenja i razmenu dobrih primera prakse.
B8.6. Institucionalni okvir za sprovođenje sektorskog pristupa
Za sektor ljudskih resursa i društvenog razvoja u Republici Srbiji, u kontekstu sektorskog pristupa, odgovorne su sledeće institucije: ministarstvo nadležno za pitanja obrazovanja (Zavod za unapređenje obrazovanja i vaspitanja, Zavod za vrednovanje kvaliteta obrazovanja i vaspitanja i obrazovne ustanove), ministarstvo nadležno za pitanja rada, ministarstvo nadležno za pitanja zapošljavanja i ministarstvo nadležno za pitanja socijalne politike (NSZ, inspektorati i ustanove socijalne zaštite i zapošljavanja na nacionalnom i lokalnom nivou), ministarstvo nadležno za pitanja privrede, ministarstvo nadležno za razvijanje i sprovođenje zdravstvenih politika (nacionalni zavod za javno zdravlje i mreža regionalnih zavoda za javno zdravlje, Uprava za biomedicinu, Agencija za akreditaciju, inspektorati, sektor zdravstvenog osiguranja i ustanove primarne, sekundarne i tercijarne zdravstvene zaštite). Vodeća institucija za ovaj sektor jeste ministarstvo nadležno za pitanja zapošljavanja. 
U kontekstu sektorskog pristupa, ministarstvo koordinira rad svih relevantnih institucija u pogledu planiranja, programiranja, sprovođenja i praćenja mera/aktivnosti u sektoru ljudskih resursa i društvenog razvoja koje će biti podržane sredstvima EU i drugim sredstvima međunarodne razvojne pomoći. Odgovornost za formalno podnošenje i kasnije sprovođenje mera/aktivnosti zavisiće od njihovog sadržaja i odgovornosti institucija uključenih u sektor ljudskih resursa i društvenog razvoja.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za ljudske resurse i društveni razvoj.  Sektorska radna grupa za ljudske resurse i društveni razvoj odgovorna je za koordiniranje aktivnosti u vezi sa planiranjem, programiranjem i praćenjem sredstava EU i međunarodne pomoći, utvrđivanjem relevantnih mera/aktivnosti i za podršku uvođenju sektorskog pristupa u sektoru ljudskih resursa i društvenog razvoja. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Nacionalne institucije koje učestvuju u SRG jesu ministarstvo nadležno za pitanja rada, ministarstvo nadležno za pitanja zapošljavanja, ministarstvo nadležno za pitanja socijalne politike, ministarstvo nadležno za pitanja obrazovanja, ministarstvo nadležno za pitanja zdravlja, ministarstvo nadležno za pitanja mladih, Tim za socijalno uključivanje i smanjenje siromaštva, ministarstvo nadležno za regionalni razvoj i lokalnu samoupravu, Kancelarija za ljudska i manjinska prava, Poverenik za zaštitu ravnopravnosti, Uprava za rodnu ravnopravnost, ministarstvo nadležno za finansije i privredu (Sektor za programiranje i upravljanje fondovima EU i Nacionalni fond) i kancelarija nadležna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije.
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.
 
B8.7. Pokazatelji za merenje napretka
Prioritet 1. Jačanje uspostavljanja efikasnog, stabilnog i održivog trenda rasta u oblasti zapošljavanja
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.  Stopa nezaposlenosti – učešće nezaposlenih lica u odnosu na ukupno stanovništvo radnog doba
(prema polu, godinama starosti, nivou obrazovanja i regionu)	Stopa nezaposlenosti	24,5% lica starosti 15-64 godina					13,15%			10,8% u 2020.  godini za lica starosti 15-64 godina	Izveštaji zasnovani na podacima, evaluacije, analize NSZ, relevantna resorna ministarstva; izveštaji EU o napretku Srbije; Zavod za statistiku Republike Srbije 	Ministarstvo nadležno za pitanja rada i zapošljavanja
		23,1% lica starosti 20-64 godina					11,44%			8,26% u 2020. godini za lica starosti 20-64 godina		
1.2. Stopa aktivnosti – učešće aktivnog stanovništva u odnosu na ukupno stanovništvo radnog doba (prema polu, godinama starosti, nivou obrazovanja i regionu)	Stopa aktivnosti	47,3% lica starosti 15 ili više godina								68,8% prosečna vrednost u 2020. godini	Izveštaji zasnovani na podacima, ocene, analize NSZ, relevantna resorna ministarstva; izveštaji EU o napretku Srbije; Zavod za statistiku Republike Srbije 	Ministarstvo nadležno za pitanja rada i zapošljavanja
		60,4% lica starosti 20-64 godina										

MERA 1.1: Dalje promovisanje primene aktivnih mera tržišta rada, osnaživanje njihove delotvornosti, usmeravanje i obuhvat usluga
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Učešće nezaposlenih lica obuhvaćenih aktivnim merama tržišta rada na godišnjem nivou (prema polu, godinama starosti, nivou obrazovanja i regionu)	% ukupnog broja evidentiranih nezaposlenih lica koji su obuhvaćeni aktivnim merama tržišta rada 	17%					23%			25%	Izveštaji zasnovani na podacima, evaluacije, analize NSZ, relevantna resorna ministarstva; izveštaji EU o napretku Srbije;	Ministarstvo nadležno za pitanja rada i zapošljavanja
1.1.2. Učešće teško zapošljivih lica obuhvaćenih aktivnim merama tržišta rada (prema polu, godinama starosti, nivou obrazovanja i regionu)	% nezaposlenih lica obuhvaćenih aktivnim merama tržišta rada	71%					80%			90%	Izveštaji zasnovani na podacima, evaluacije, analize NSZ, relevantna resorna ministarstva; izveštaji EU o napretku Srbije;	Ministarstvo nadležno za pitanja rada i zapošljavanja
1.1.3. Učešće lica zaposlenih nakon što su učestvovali u aktivnim merama tržišta rada (prema polu, godinama starosti, nivou obrazovanja i regionu)	% nezaposlenih lica obuhvaćenih aktivnim merama tržišta rada	21%					25%			28%	Izveštaji zasnovani na podacima, evaluacije, analize NSZ, relevantna resorna ministarstva; izveštaji EU o napretku Srbije;	Ministarstvo nadležno za pitanja rada i zapošljavanja

Mera 1.2: Smanjenje regionalnih razlika kroz integrisanu i koordiniranu podršku zapošljavanju
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. Stopa zaposlenosti stanovništva prema regionu (razvrstano prema polu)	Stopa zaposlenosti	Stopa zaposlenosti (15-64):
Beograd
46,9%
-Vojvodina 43,2%
Šumadija 47,3%
Jugoistočna Srbija
49,7%									RZS	Ministarstvo nadležno za pitanja rada i zapošljavanja
1.2.2. Stopa nezaposlenosti prema regionu (razvrstano prema polu)	% nezaposlenog stanovništva	Stopa nezaposlenosti (15-64)
Beograd 21,6%
Vojvodina 26,7%
Šumadija i Zapadna Srbija
23,7%
Jugoistočna Srbija
26,2%									RZS	Ministarstvo nadležno za pitanja rada i zapošljavanja

MERA 1.3: Unapređenje politike u oblasti rada, radnog okruženja i uslova rada
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.3.1. Podzakonska akta i propisi u oblasti rada usklađeni sa pravnim tekovinama EU	Da/ne	Ne					Da				Izveštaji zasnovani na podacima objavljenim u zvaničnim glasilima Republike Srbije	Ministarstvo nadležno za pitanja rada i zapošljavanja
1.3.2. Privredni subjekti, koji poštuju i primenjuju mere bezbednosti i zdravlja na radu	%	60					80				Izveštaji o radu Inspektorata za rad	Ministarstvo nadležno za pitanja rada i zapošljavanja
1.3.3. Procenat smanjenja broja povreda na radu usled poštovanja i primene mera bezbednosti i zdravlja na radu	%	10 (u odnosu na 2011)					40 (u odnosu na 2012)				Izveštaji o radu Inspektorata za rad	Ministarstvo nadležno za pitanja rada i zapošljavanja
MERA 1.4: Unapređenje zapošljivosti mladih i omogućavanje pristupa tržištu rada
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.4.1. Učešće mladih (15-30) prijavljenih na evidenciju NSZ-a koji su pronašli zaposlenje (razvrstano prema polu, nivou obrazovanja, periodu nezaposlenosti, oblasti i regionu)	% 	41%					49%			55%	Podaci NSZ-a i relevantnih institucija; ministarstvo nadležno za pitanja mladih 	Ministarstvo nadležno za pitanja rada i zapošljavanja i ministarstvo nadležno za pitanja mladih 
1.4.2. Stopa aktivnosti mladih (15-24) (razvrstano prema polu, nivou obrazovanja i regionu)	% stopa aktivnosti mladih	29,6%					30,1%			30,7% stopa aktivnosti mladih (15-24) u 2020. godini	Strategije, aktivne mere tržišta rada, NSZ, RZS	Ministarstvo nadležno za pitanja rada i zapošljavanja i ministarstvo nadležno za pitanja mladih 
1.4.3. Procenat mladih koji su učestvovali u programima obrazovanja i obuke koji su pronašli zaposlenje	%										Informator o omladinskim politikama; ARS; RZS	Ministarstvo nadležno za pitanja rada i zapošljavanja i ministarstvo nadležno za pitanja mladih 
1.4.4.  Broj mladih obuhvaćenih aktivnim merama tržišta rada (razvrstano prema polu, nivou obrazovanja, periodu nezaposlenosti, oblasti i regionu)	Broj mladih obuhvaćenih aktivnim merama tržišta rada	60.000					72.000			
76 000	Podaci NSZ 	Ministarstvo nadležno za pitanja rada i zapošljavanja i ministarstvo nadležno za pitanja mladih 

Prioritet 2: Izgradnja društva zasnovanog na znanju putem osnaživanja formalnog i neformalnog obrazovanja
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1. % dece (u generaciji) obuhvaćene osnovnim obrazovanjem 	%	95,2 					97			≤ 98	RZS/JISP	Ministarstvo nadležno za pitanja obrazovanja
2.2. % učenika (u generaciji) koji su završili četvorogodišnje srednje obrazovanje	%	76					88			≤ 95	RZS/JISP	Ministarstvo nadležno za pitanja obrazovanja
2.3. % građana starosti 30 – 34 godina koji su završili visoko obrazovanje 	%	23					30			38,5	RZS/JISP	Ministarstvo nadležno za pitanja obrazovanja

MERA 2.1: Podizanje kvaliteta i efikasnosti opšteg obrazovanja na preduniverzitetskom nivou  
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1. % škola koje ostvaruju standarde kvaliteta na nivou 3 i 4	%	40					60			70	Izveštaj Zavoda za vrednovanje kvaliteta obrazovanja i vaspitanja	Ministarstvo nadležno za pitanja obrazovanja
2.1.2. Osnovni nivo standarda obrazovanja koji su ostvarili učenici osnovnog obrazovanja	%	75					90			95	Izveštaj o oceni završnog ispita Zavoda za vrednovanje kvaliteta obrazovanja i vaspitanja	Ministarstvo nadležno za pitanja obrazovanja
2.1.3. Srednji nivo standarda obrazovanja koji su ostvarili učenici osnovnog obrazovanja	%	30					50			60	Izveštaj o oceni završnog ispita Zavoda za vrednovanje kvaliteta obrazovanja i vaspitanja	Ministarstvo nadležno za pitanja obrazovanja
2.1.4. Napredni nivo standarda obrazovanja koji su ostvarili učenici osnovnog obrazovanja 	%	15					20			25	Izveštaj o oceni završnog ispita Zavoda za vrednovanje kvaliteta obrazovanja i vaspitanja	Ministarstvo nadležno za pitanja obrazovanja
2.1.5. Srednji nivo standarda obrazovanja koji su ostvarili učenici opšteg srednjeg obrazovanja 	%	-					60			65	Izveštaj o oceni Zavoda za vrednovanje kvaliteta obrazovanja i vaspitanja	Ministarstvo nadležno za pitanja obrazovanja

MERA 2.2: Veće učešće i pristup obrazovanju
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1. Povećan obuhvat dece predškolskim obrazovanjem 	%	41.36 					50				RZS/JISP	Ministarstvo nadležno za pitanja obrazovanja
2.2.2. Smanjena stopa napuštanja osnovnog obrazovanja	%	10 - 15					8			≥5	RZS/JISP	Ministarstvo nadležno za pitanja obrazovanja
2.2.3. Smanjena stopa napuštanja srednjeg obrazovanja	%	10 (30)					15			≥5	RZS/JISP	Ministarstvo nadležno za pitanja obrazovanja

MERA 2.3: Uspostavljanje funkcionalnog Nacionalnog okvira kvalifikacija za celoživotno učenje
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.3.1. Uspostavljen kontinuiran rad svih sektorskih (stručnih) saveta.	Br.	4	6	10	14	16	20				Izveštaj Instituta za međunarodno obrazovanje	Ministarstvo nadležno za pitanja obrazovanja
2.3.2. Akreditovani eksterni evaluatori 	%	0					30			50	Izveštaj o sprovođenju Strategije	Ministarstvo nadležno za pitanja obrazovanja
2.3.3. Ustanove akreditovane za priznavanje prethodnog obrazovanja	Br.	0					6			10	Izveštaj o sprovođenju Strategije	Ministarstvo nadležno za pitanja obrazovanja
2.3.4. Programi srednjeg stručnog obrazovanja prema standardima kvalifikacija	%	10	20	40	50	60	80	100			Informator o obrazovanju	Ministarstvo nadležno za pitanja obrazovanja
2.3.5. % stanovništva obuhvaćenog programima obrazovanja odraslih i celoživotnog učenja 	%	3					5			≤ 7	RZS/JISP	Ministarstvo nadležno za pitanja obrazovanja

MERA 2.4: Unapređenje kvaliteta i učešća na nivou visokog obrazovanja
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.4.1 %  generacije upisane u ustanove visokog obrazovanja	%	35								≤ 50	RZS/JISP	Ministarstvo nadležno za pitanja obrazovanja
2.4.2. % upisanih učenika koji su završili visoko obrazovanje u predviđenom roku ili sa jednom godinom zakašnjenja 	%	40								70	RZS/JISP	Ministarstvo nadležno za pitanja obrazovanja
2.4.3. Stopa napuštanja visokog obrazovanja	%	43 (24)								≥ 15	RZS/JISP	Ministarstvo nadležno za pitanja obrazovanja

Prioritet 3: Povećanje delotvornosti i pravednosti sistema socijalne zaštite
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1. Broj korisnika socijalne zaštite u odnosu na celokupno stanovništvo, razvrstano prema polu, starosti, etničkog pripadnosti i teritoriji	%	8,8								Povećanje u %	Podaci relevantnih institucija; APD; RZS, RZSZ	Ministarstvo nadležno za pitanja socijalne politike 
3.2. % relativnog jaza rizika siromaštva (eliminisan socijalnim transferima) razvrstan prema polu, etničkoj pripadnosti, starosti i teritoriji (delotvornost – pokazuje raspodelu socijalnih transfera prema visini dohotka domaćinstva i tako pomaže kreiranju mera koje se odnose na ciljanost socijalnih transfera) 	%									Smanjenje u %	APD; RZS	Ministarstvo nadležno za pitanja socijalne politike 
MERA 3.1: Unapređenje relevantnosti i dostupnosti ulaganja u sistem socijalne zaštite putem efikasnijeg i delotvornijeg korišćenja sredstava za socijalnu zaštitu (i mere za smanjenje siromaštva ) i modernizovanje nacionalnih mehanizama za pružanje podrške osetljivom stanovništvu
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1.  Uspostavljeni mehanizmi za osiguranje kvaliteta	Da/Ne	Ne (uspostavljen delimično)					Da (uspostavljen kompletno)				Izveštaji zasnovani na podacima relevantnih institucija 	Ministarstvo nadležno za pitanja socijalne politike 
3.1.2. Uspostavljen sistem statističkih podataka u oblasti socijalne zaštite uporediv sa podacima EU 	Da/Ne	Ne					Da				Izveštaji zasnovani na podacima relevantnih institucija/podaci u integrisanoj bazi podataka, RZS	Ministarstvo nadležno za pitanja socijalne politike 
3.1.3. Učešće socijalnih transfera (bez penzija) u dohotku domaćinstva prema decilima dohotka (razvrstano prema tipu domaćinstva) 	%										RZS; APD	Ministarstvo nadležno za pitanja socijalne politike 
3.1.4. % ukupno realizovanih socijalnih transfera (bez penzija dodeljenih stanovništvu pod rizikom od siromaštva	%										APD; RZS	Ministarstvo nadležno za pitanja socijalne politike 
MERA 3.2: Unapređenje efikasnosti socijalne zaštite i socijalne uključenosti kroz inovacije 
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.2.1. Učešće korisnika obuhvaćenih uslugama u zajednici (u odnosu na ukupan broj korisnika socijalne zaštite na lokalnom nivou, razvrstano oprema polu, etničkoj pripadnosti i oblasti)	%										Izveštaji zasnovani na podacima relevantnih institucija; RZS	Ministarstvo nadležno za pitanja socijalne politike 
	% zaposlenih koji radi u socijalnim preduzećima u odnosu na ukuan broj zaposlenih 	0%					1%				Podaci Republičkog zavoda za statistiku i informatiku	Ministarstvo nadležno za pitanja rada i zapošljavanja  
3.2.3. Uspostavljen sistem akreditacije i licenciranja 	Da/Ne	Ne					Da				Izveštaji zasnovani na podacima. Podaci relevantnih institucija	Ministarstvo nadležno za pitanja socijalne politike 
3.2.4. Učešće nezaposlenih korisnika socijalne zaštite koji su prijavljeni na evidenciju NSZ-a kao rezultat „kombinovanih mera aktivacije“ (razvrstano prema polu, starosti, obrazovanju, etničkog pripadnosti, statusu prisilnih migranata i koji pripadaju kategoriji osoba sa invaliditetom)	%									Povećanje u %	Izveštaji zasnovani na podacima. Podaci relevantnih institucija; ARS, NSZ, RZS	Ministarstvo nadležno za pitanja socijalne politike 
Prioritet 4: Poboljšanje zdravstvenog stanja stanovništva osnaživanjem pristupačnosti, dostupnosti, ekonomičnosti i efikasnosti usluga zdravstvene zaštite
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.1 Stopa smrtnosti (SSS)  stanovništva koje pati od ishemičnih bolesti srca, starosti 0-64 na 100.000 stanovnika	Br.	28,43								18,56	Redovni nacionalni izveštaji o javnom zdravlju, podaci SZO za Srbiju	Ministarstvo nadležno za pitanja zdravlja
4.2 Stopa smrtnosti (SSS) stanovništva koje pati od malignih tumora, svih uzrasta na 100.000 stanovnika	Br.	204,18								167,97	Redovni nacionalni izveštaji o javnom zdravlju, podaci SZO za Srbiju	Ministarstvo nadležno za pitanja zdravlja
4.3 Stopa smrtnosti odojčadi na 1.000 živorođene dece 	Br.	6,3								4,06	Redovni nacionalni izveštaji o javnom zdravlju, podaci SZO za Srbiju	Ministarstvo nadležno za pitanja zdravlja
MERA 4.1: Smanjenje učestalosti nezaraznih bolesti putem dalje primene programa prevencije sa ciljem smanjivanja faktora rizika
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.1.2 Stopa smrtnosti (SSS) kao posledica uzroka u vezi sa pušenjem na 100.000 stanovnika	Br.	300,47								194,66	Redovni nacionalni izveštaji o javnom zdravlju, podaci SZO za Srbiju	Ministarstvo nadležno za pitanja zdravlja
4.1.2 Broj redovnih pušača koji puše na dnevnoj osnovi, starosti 15+
	%	26,2								23	Redovni nacionalni izveštaji o javnom zdravlju	Ministarstvo nadležno za pitanja zdravlja
4.1.3 Učešće gojaznog stanovništva , starosti 20+	%	23								17	Redovni nacionalni izveštaji o javnom zdravlju	Ministarstvo nadležno za pitanja zdravlja
4.1.4 Učešće odraslog stanovništva koje vežba najmanje tri ili više puta nedeljno	%	25,5 									Redovni nacionalni izveštaji o javnom zdravlju	Ministarstvo nadležno za pitanja zdravlja
MERA 4.2: Izgradnja kapaciteta za rukovođenje sistemom zdravstvene zaštite i uvođenje novih tehnologija kako bi se osigurali bolji uslovi za lečenje i rehabilitaciju i unapredila efikasnost sistema zdravstvene zaštite
Pokazatelj	Jedinica	Polazna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.2.1 Udeo anketiranog stanovništva koje je zadovoljno vremenom koje lekar u primarnoj zdravstvenoj zaštiti posvećuje razgovoru sa pacijentom 	%	80									Redovni nacionalni izveštaji o javnom zdravlju i ankete	Ministarstvo nadležno za pitanja zdravlja
4.2.2 Broj lekara na 100.000 stanovnika	Br.	308,76								332,68	Redovni nacionalni izveštaji o javnom zdravlju	Ministarstvo nadležno za pitanja zdravlja
4.2.3 Period čekanja duži od 3 dana za posetu lekaru opšte prakse	%	10,4									Redovni nacionalni izveštaji o javnom zdravlju i ankete	Ministarstvo nadležno za pitanja zdravlja

 
B8.8. Delotvornost, efikasnost i održivost pomoći
Prema bazi podataka ISDACON, u sektoru ljudskih resursa i društvenog razvoja realizovan je značajan iznos pomoći međunarodne donatorske zajednice u periodu od 2007. do 2012. godine, sa procenjenim ukupnim iznosom realizovanih sredstava od 425 miliona evra. Najveći i najznačajniji donator u sektoru bila je EU sa ukupno realizovanih 213 miliona evra tokom perioda 2007-2013. godine u okviru IPA komponente I.
U podsektoru obrazovanja, pomoć u okviru IPA komponente I usmerena je na osnaživanje institucionalnih kapaciteta i reformu sektora srednjeg stručnog obrazovanja i obuke i razvoj Nacionalnog okvira kvalifikacija, izradu i razvoj sistema za osiguranje kvaliteta u osnovnom i srednjem obrazovanju (i srednjem stručnom obrazovanju i obuci), podršku ranom uključivanju dece iz osetljivih grupa stanovništva u sistem obrazovanja, uspostavljanje sistema „druge šanse“ – funkcionalno osnovno obrazovanje odraslih, i unapređenje kvaliteta nastave i infrastrukture u visokom obrazovanju. U podsektoru socijalnog uključivanja, pomoć u okviru IPA komponente I usmerena je na podršku integraciji izbeglica, interno raseljenih lica i povratnika kroz podršku i pravnu pomoć za stambeno zbrinjavanje i ostvarivanje prihoda. Pomoć je usmerena i na socijalno uključivanje osetljivih grupa kroz osnaživanje nacionalnih i lokalnih institucija koje nadziru i pružaju usluge socijalne zaštite u zajednici za različite ciljne grupe (uključujući decu i osobe sa mentalnim bolestima i poteškoćama). Putem IPA pružena je podrška i reformi podsektora zdravstvene zaštite u Republici Srbiji kroz podršku za razvoj standarda kvaliteta zdravstvene zaštite, unapređenje službi za hitnu medicinsku pomoć, primenu bolničkog informacionog sistema, izradu sistema za preradu infektivnog otpada u sistemu primarne zdravstvene zaštite, primenu organizovanih programa skrininga u cilju borbe protiv raka dojke, grlića materice i debelog creva, za razvijanje palijativne nege i unapređenje sistema prevencije zloupotrebe opojnih supstanci u skladu sa standardima EU. U podsektorima zapošljavanja i tržišta rada, pomoć u okviru IPA 2012 pružena je Nacionalnoj službi za zapošljavanje (NSZ) kako bi se unapredile analize i projekcije trendova tržišta rada, povećala efikasnost politike zapošljavanja prema ugroženim grupama i pratili i ocenili aktivni programi tržišta rada. U okviru IPA 2013 pružena je podrška efikasnom i delotvornom usklađivanju ponude i tražnje i celokupnom funkcionisanju tržišta rada, sa posebnim naglaskom na uključivanje osoba sa invaliditetom; usluge u zajednici u oblasti obrazovanja i socijalne zaštite na lokalnom nivou radi bolje primene politika socijalnog uključivanja i smanjenja siromaštva; i dalji razvoj i realizacija održivih i inkluzivnih modela za rešavanje stanovanja i unapređivanja fizičke infrastrukture u odabranim romskim naseljima. 
Fondovi namenjeni Zapadnom Balkanu i Turskoj kroz program višekorisničke IPA omogućili su Republici Srbiji da uzme učešće u brojnim programima od 2007. godine, uključujući sledeće u sektoru ljudskih resursa i društvenog razvoja: Akcije 1 i 2 u okviru Erasmus Mundus (2007-2013) namenjene su boljem razumevanju i međusobnom obogaćivanju između Evropske unije i Republike Srbije promovisanjem mobilnosti studenata i akademskih radnika u visokom obrazovanju; program Tempus (2007-2012) postigao je pozitivne rezultate u pogledu podsticanja reformi i procesa modernizovanja pojedinačnih univerziteta, fakulteta i odseka u Srbiji, posebno u smislu izlaganja zaposlenih na univerzitetima ustanovama visokog obrazovanja u EU i primeni Bolonjskog procesa; Regionalna podrška inkluzivnom obrazovanju (2012) usmerena je na unapređivanje inkluzivnog obrazovanja i obuke kroz informisanje, međusobno učenje i mere izgradnje kapaciteta; kroz program Mladi u akciji pružena je podrška neformalnom obrazovanju i mladima kroz podršku razmeni mladih i aktivista u oblasti omladinske politike i omladinskih organizacija, kao i inicijativama kojima se osnažuje međusobno razumevanje, solidarnost i tolerancija među mladima (2007-2013); a kroz Regionalni program za stanovanje (2012-2013), kao sastavni deo Sarajevskog procesa koji obuhvata četiri državna projekta za stanovanje u partnerskim državama – Srbiji, Bosni i Hercegovini, Crnoj Gori i Hrvatskoj, doprineće se rešavanju dugotrajnog problema preostalog broja izbeglih i interno raseljenih lica pružanjem dugoročnih i održivih stambenih rešenja.

Drugi donatori, kao što su Svetska banka, EIB, organizacije UN (UNDP, MOR, UNICEF, Međunarodna organizacija za migracije, i dr) i bilateralni donatori kao što su Austrija, Nemačka, Italija, Holandija, Norveška, Španija, Švedska, Švajcarska i Ujedinjeno Kraljevstvo pružaju podršku reformskim procesima u sektoru ljudskih resursa i društvenog razvoja. Reforma srednjeg stručnog obrazovanja i obuke dopunjena je bilateralnom podrškom Vlade Nemačke i Vlade Austrije, dok je uspostavljanje sistema za obuku nastavnika podržano sredstvima Vlade Švajcarske. Vlada Norveške pruža podršku unapređenju regulatornih mehanizama u oblasti socijalne zaštite. Pružena je podrška MOR, UNDP i Vlada Španije i Italije, čijim sredstvima će biti unapređeni kapaciteti ustanova tržišta rada za kreiranje, praćenje, sprovođenje i evaluiranje aktivnih politika zapošljavanja mladih i uspostavljanje Fonda za zapošljavanje mladih. Kroz program Svetske banke pod nazivom „Pružanje unapređenih usluga na lokalnom nivou“ biće povećani kapaciteti institucionalnih aktera i korisnika za bolji pristup zdravlju, obrazovanju i uslugama socijalne zaštite u decentralizovanom okruženju, istovremeno sa poboljšanjem efikasnosti, pravednosti i kvaliteta pružanja usluga na lokalnom nivou. Zajedničkim programom Odeljenja za međunarodni razvoj Ujedinjenog Kraljevstva (DFID) i Ministarstva spoljnih poslova Kraljevine Norveške, u cilju podrške sprovođenju Strategije razvoja socijalne zaštite obezbeđena su sredstva podrške planiranju usluga socijalne zaštite na lokalnom nivou: 28 strateških planova lokalnih samouprava (od čega dve međuopštinske strategije) sa budžetom i akcionim planom; četiri strategije gradova sa akcionim planom i budžetom; 37 usluga socijalne zaštite u zajednici (od čega 6 međuopštinskih); 31 lokalna samouprava dobila je budžetska sredstva za sprovođenje lokalnih strategija. 

U izveštaju pod nazivom „Ocena delotvornosti i efikasnosti razvojne pomoći Republici Srbiji po sektorima“ data je veoma visoka ocena relevantnosti pomoći koja je dodeljena sektoru ljudskih resursa i društvenog razvoja. Celokupan zaključak jeste da je delotvornost i efikasnost na srednjem nivou, dok je celokupna ocena uticaja i održivosti niska. Prema preporukama izveštaja o podsektoru zapošljavanja i tržišta rada, podršku je potrebno usmeriti na primenu aktivnih mera tržišta rada sa ciljem da se dođe do što većeg broja nezaposlenih lica dobro ciljanim merama, imajući u vidu potrebe pojedinaca i određenih grupa u okviru privrede na lokalnom nivou. Podršku treba usmeriti na kombinovanje politika zapošljavanja, obrazovanja i socijalnog uključivanja kako bi se više lica uvelo na tržište rada. Međutim, takođe postoji i potreba za izraženijim strateškim pristupom politici zapošljavanja njenim uvezivanjem sa drugim politikama na nacionalnom nivou (promovisanje SDI, istraživanje i razvoj, razvoj MSP). Socijalni dijalog zavređuje veći prioritet, kao i pitanja neformalne ekonomije. U podsektorima obrazovanja i srednjeg stručnog obrazovanja i obuke, dalju podršku treba pružiti razvoju delotvornog sistema inicijalne obuke nastavnika na svim nivoima. Tek treba razviti i sprovesti finansijski održivi sistem za unapređenje/usavršavanje veština i kompetencija nastavnika u skladu sa savremenim standardima. Prostor postoji i u smislu primene načela i metoda inkluzivnog obrazovanja u sektoru stručnog obrazovanja i obuke. Konačno, potrebno je uložiti udružene napore u uspostavljanje procesa celoživotnog učenja. Što se tiče podsektora socijalnog uključivanja, podrška treba da se zasniva na rezultatima i dobrim praksama pilot projekata kako bi se dosegle nove ciljne grupe i našla rešenja za njihove potrebe kroz personalizovane mere i savete. Naglasak treba staviti i na integrisanje tržišta rada. Dugoročni cilj treba da bude progresivno integrisanje službi zapošljavanja, socijalne zaštite i zdravstvene zaštite kroz razvijanje zajedničkih nacionalnih standarda i finansijskih mehanizama. Republika Srbija treba da osnaži i svoje kapacitete za praćenje i ocenu rashoda za socijalnu zaštitu. U vezi sa sistemom zdravstvene zaštite, prioritet treba da bude na dovršavanju reforme sistema plaćanja i unapređivanja efikasnosti postojećih rashoda u ovoj oblasti.  
 
 

B9 SEKTOR POLjOPRIVREDE I RURALNOG RAZVOJA
B9.1. Obuhvat i kontekst sektora poljoprivrede
Sektor poljoprivrede i ruralnog razvoja obuhvata poljoprivrednu proizvodnju, šumarstvo, ribarstvo, bezbednost hrane, dobrobit životinja i ruralni razvoj. Važnost poljoprivrede za privredu Republike Srbije je izuzetna, što potvrđuju podaci o udelu sektora u BDP, zapošljavanju i izvozu (tabela B9.1). Ovakva situacija proizvod je dva osnovna činioca; prvi je spora stopa restrukturiranja u drugim sektorima, što je dovelo do slabih investicionih aktivnosti i posledično slabih prilika za zapošljavanje u sektorima van poljoprivrede; drugi je velika dostupnost bogatih prirodnih resursa za poljoprivrednu proizvodnju u Republici Srbiji.  
Strukturne karakteristike poljoprivredno-prehrambenog lanca snabdevanja u Republici Srbiji ukazuju na dvojnu strukturu u svim delovima lanca. Struktura poljoprivrednih dobara u Republici Srbiji je složena, u rasponu od malih poljoprivrednih gazdinstava koja proizvode za sopstvene potrebe i malih gazdinstava koja pretežno proizvode za sopstvene potrebe, do velikih porodičnih gazdinstava, kao i privatizovanih velikih preduzeća sa mešovitom vlasničkom strukturom. Na primarnom nivou, gazdinstva su izuzetno fragmentirana, pri čemu veliki broj poseda gazdinstava proizvodi (uglavnom) za svoje potrebe. Prema novijim istraživanjima (AŽS, 2008, SB i RSZ) procenjuje se da oko 60% poljoprivrednih gazdinstava nema višak proizvodnje koji bi prodavali, ili ga samo povremeno prodaju na pijacama. Nasuprot tome, na severu zemlje postoje velika gazdinstva koja su dobro opremljena i čija proizvodnja je organizovana po principima savremenog upravljanja. Međutim, prema Poljoprivrednom popisu za 2012. godinu,  gazdinstva sa preko 20 ha predstavljaju 2% imanja, i koriste preko 30% KPP (KPP – korišćena poljoprivredna površina). Regionalne razlike u strukturi zemljišta, veličini gazdinstava, prinosu i proizvodnji velike su i nastaju iz heterogenih prirodnih uslova. Veliki broj malih do veoma malih preduzeća dominira kako na višim nivoima, tako i na nižim nivoima industrije. Uz njih postoji svega nekoliko srednje do velikih operatera. Struktura industrije prerade hrane varira po granama. Uprkos tome, svega nekoliko preduzeća odgovorno je za najveći deo obrta sredstava. Broj preduzeća registrovanih u sektoru hrane, pića i duvana (NACE 15 i 16) iznosi oko 3.300.  Broj preduzeća porastao je od sredine prošle decenije. Oko trećine ovog broja nalazi se u proizvodnji mesa i hleba.
Poslednju deceniju karakterisala je značajna godišnja fluktuacija poljoprivredne proizvodnje (koja je uglavnom ostala manja nego u pred-tranzicionom periodu). Poljoprivredna proizvodnja u Republici Srbiji tipično je ekstenzivne prirode i na nju izuzetno utiču vremenski uslovi, naročito suše (tabela B9.1). Prinosi i proizvodnja u velikoj meri variraju, i još uvek su niži od perioda pre tranzicije. Prinosi su blizu regionalnom proseku, a značajno ispod EU27. U pogledu vrednosti poljoprivredne proizvodnje, najznačajniji deo čini proizvodnja useva, u okviru čega dominiraju žitarice. Stočarstvo je u stalnom padu i dostiglo je najniži nivo tokom proteklih decenija.
Veliki deo poljoprivrednog sektora nije integrisan u poljoprivredno-prehrambeni lanac snabdevanja, bilo ugovorima ili (bilo kojim drugim) održivim komercijalnim vezama. Potrošnja u domaćinstvima i neposredna prodaja hrane (neformalna ekonomija) izuzetno su značajni u Republici Srbiji. Položaj malih učesnika na tržištu je kritičan zbog toga što moraju da ispunjavaju zahteve sve zahtevnijeg lanca maloprodaje. Ove zahteve pokreću istovremeno sve veća svest potrošača i javne politike usmerene na uspostavljanje pravnog okvira za bezbednost hrane i standarde kvaliteta. Čak i veća preduzeća imaju poteškoća u prilagođavanju zahtevima EU, s obzirom na ograničen broj licenci za izvoz u EU u okviru sektora mesa i mlečnih proizvoda. Prema tome, veliki izazov za sektor poljoprivrede i prerade jeste ispunjavanje sve većeg broja zahteva EU i standarda duž čitavog lanca snabdevanja hranom. Neuspeh u ispunjavanju ovih uslova mogao bi da dovede do pada izvoza i rasta prodora uvoza.
Niz udruženja na nacionalnom, regionalnom i lokalnim nivoima uključen je u razvoj poljoprivrede i ruralni razvoj. Umrežavanje udruženja proizvođača različitih profila je počelo, ali još uvek ne postoji centralna institucija na nacionalnom nivou. Mnoga takva udruženja ne ističu se i tek su povremeno prisutna u javnim procesima odlučivanja.
Proizvodnja useva nosi izuzetno visok, i sve veći udeo u poljoprivrednoj proizvodnji Republike Srbije, pri čemu su kukuruz, pšenica i voće glavni usevi. Kukuruz je najveći pojedinačni artikal u poljoprivredi Republike Srbije sa prosečnom proizvodnjom od 5,6 miliona tona tokom protekle decenije, proizvedenih na oko 1,2 miliona hektara. Proizvodnja voća i povrća predstavlja oko 12% vrednosti poljoprivredne proizvodnje, a u proteklim godinama zabeleženi su pozitivni trendovi. U ovom sektoru ostvaren je značajan napredak u unapređenju standarda primarne proizvodnje i prerade, kao i vezama između njih. Industrijska proizvodnja useva (uljarice i šećerna repa) predstavlja 7% ukupne vrednosti poljoprivredne proizvodnje Republike Srbije. Otvaranje inostranih tržišta, budžetska podrška, izvozne subvencije i privatizacija kapaciteta za preradu doprineli su brzoj revitalizaciji proizvodnje industrijskih useva. Više od ostalih segmenata lanca prehrane u Republici Srbiji, ovaj sektor uspostavio je lanac trgovine sa pozitivnim uticajem na rast obrađivane površine i ukupne proizvodnje.
Udeo stočarstva u ukupnoj vrednosti poljoprivredne proizvodnje sektora je opao, uglavnom zbog dešavanja u sektoru mesa, pri čemu je doprinos kako proizvodnje svinjskog, tako i junećeg mesa pokazao tendenciju pada tokom proteklih godina. Uprkos važnosti za ruralnu i domaću privredu, broj grla je tokom protekle dve decenije opao. Tokom perioda 2000-2009. godine, broj grla smanjen je sa 1,25 miliona na 1,00 milion. Pad se naročito javio u broju krava muzara, pri čemu je broj pao sa 750.000 grla tokom 2000. godine na manje od 500.000 tokom 2012. godine. Glavni razlog za smanjenje stočne proizvodnje jeste smanjenje potrošnje, fluktuacije cene stočne hrane i ograničeno spoljno tržište. Tokom proteklih godina država je uložila značajne napore da revitalizuje stočnu proizvodnju. Međutim, uz nepovoljnu ekonomsku situaciju za uzgoj stoke, proces privatizacije doveo je do daljeg smanjenja broja grla.
Republika Srbija ima potencijal za rast sektora organske proizvodnje koji je trenutno izvozno orjentisan. Najveći potencijal za rast je uglavnom u ruralnim područjima u kojima uobičajena proizvodnja nije konkurentna ili gde ne postoje obližnji izvori zagađenja. Osim toga, tokom protekle dve decenije poljoprivrednici u Republici Srbiji nisu mogli da priušte sintetičke sirovine, što je dovelo do malih nivoa zabranjenih taloga i ukazuje da je period konverzije u Republici Srbiji kraći nego u najvećem broju razvijenih zemalja. Međutim, potencijal za rast ovog sektora ograničen je smanjenim poljoprivrednim budžetom za organsku proizvodnju, ograničenjima kapitala i slabom organizacijom lanca snabdevanja, kao i nedostatkom strucno savetodavnih usluga u ovom sektoru, što vodi do neefikasne proizvodnje, prerade i puštanja na tržište.
Republika Srbija je u procesu prelaska sa analognog na digitalni katastar. Digitalni katastar nepokretnosti bi trebalo da reši brojne probleme (arhiviranje, održavanje, distribucija podataka) i da doprinese pouzdanijoj, efikasnijoj i sveobuhvatnijoj bazi o korišćenju zemljišta. Do sada je konsolidacija zemljišta sprovedena na 1,879 miliona hektara poljoprivrednog zemljišta, odnosno oko trećine poljoprivrednog zemljišta u Republici Srbiji. Konsolidacija zemljišta pokriva najveći deo ruralnih predela u Vojvodini (60% čitave teritorije Vojvodine), nakon čega sledi Centralna Srbija (oko 9%), a najmanje je na Kosovu (5%). Na čitavoj teritoriji Republike Srbije, uspostavljena je jedinstvena evidencija nepokretnosti na površini oko 87% teritorije. 
Teritorija Republike Srbije izuzetno je bogata u pogledu biodiverziteta. Glavne pretnje za postojeći biodiverzitet nastale putem poljoprivrednih aktivnosti jesu uništenje prirodnih staništa, preterana eksploatacija prirodnih resursa i posledice intenzivnog korišćenja poljoprivredne mehanizacije i hemijskih sredstava, iako je potonji problem ređi u Republici Srbiji, takođe veliki problem može biti i napustanje tradicionalnih poljoprivrednih praksi koje holistički doprinose ičivanju agroekosistema. Propadanje (npr. zagađenje vode i zemljišta) ili iscrpljivanje (npr. preterana ispaša) prirodnih resursa i odgovarajući gubitak biodiverziteta primeri su negativnih eksternalija poljoprivredne proizvodnje, dok nasuprot tome tradicionalne prakse žetve i ispaše u Republici Srbiji kao i uvođenje seta agroekoloskih mera predstavljaju priliku da se podrži razvoj i očuvanje ruralnih oblasti u granicama raspoloživih prirodnih resursa. Republika Srbija iskazala je interes i posvećenost zaštiti životne sredine, biodiverziteta i ruralnih područja zemlje putem ratifikacije međunarodnih sporazuma i njihovog integrisanja u nacionalni pravni okvir. Međutim, pojedine direktive EU u oblasti životne sredine (kao npr. Nitratna direktiva) još uvek nisu sprovedene. U programu finansijske podrške poljoprivrednoj proizvodnji Republici Srbiji, mere unakrsne usklađenosti sa standardima životne sredine, dobrobiti životinja, javnog, životinjskog ili biljnog zdravlja još uvek ne postoje. Uopšteno, Republika Srbija suočava se sa poteškoćama u sprovođenju javnih politika i strategija za odgovarajuću zaštitu životne sredine. Pored nedostatka finansijskih sredstava, nacionalni pravni okvir je novijeg datuma i nedostaju mu odgovarajuće institucionalne strukture za sprovođenje i izvršenje propisa posebno u smislu izrade Nacionalnog agroekološkog programa ѕa Republiku Srbiju. Centralizovano prikupljanje podataka i praćenje pokazatelja životne sredine ili u potpunosti nedostaju, ili se sprovode kroz različite projekte, što otežava njihovu sistematizaciju i mogućnost za ozbiljniju analizu.. Napokon, ulaganja u poljoprivredu i ruralni razvoj kroz citav niz agroekoloških mera kao i za sisteme navodnjavanja, drenaže i zaštite od poplava, ili za sisteme upravljanja otpadom (u klanicama) veoma bi doprineli ostvarivanju ciljeva zaštite životne sredine. Međutim, postojeći ekonomski instrumenti kojima se poljoprivrednici i drugi akteri u lancu poljoprivredno-prehrambenog snabdevanja podstiču na ekološki odgovoran rad su preslabi ili još uvek nedovoljno prijemčiviza prosečnog poljoprivrednog proizvođača da bi se promovisala neophodna ulaganja u održivo upravljanje životnom sredinom i prirodnim resursima.
Iako je veliki deo zakonodavstva EU uz brojne procedure prenet u pravila i smernice za sve učesnike u poljoprivredno-prehrambenom lancu Republike Srbije, zakonodavne i administrativne promene same po sebi ne garantuju odgovarajuću primenu veterinarskih i fitosanitarnih pravnih tekovina EU. Sprovođenje propisa, uz potrebnu strogoću i stručnost kako bi funkcionisali, zahteva odgovarajuće institucije i delotvorne organizacije, i dovoljno vremena da bi se izgradio odgovarajući stepen stručnosti. Nedavno su pokrenuti tvining projekti usmereni na unapređenje kapaciteta u ovim oblastima. Uprkos tome, situacija je izuzetno složena, pri čemu je potrebno obučiti inspektore, savetodavne službenike i poljoprivrednike; izgradnja kapaciteta za sprovođenje propisa o sanitarnoj kontroli životinja i bilja prosto zahteva vreme. Napominjemo da postoje važne razlike između sektora bilja i životinja. Trenutno je sektor životinja u Republici Srbiji veoma slabo uključen u međunarodnu trgovinu pošto je predviđeno da životinjski proizvodi ne bi bili konkurentni na tržištu EU. Međutim, čak i uz slab tok izvoza u EU, zdravstveni status zemlje morao bi biti neosporan i u skladu sa standardima EU kako bi se očuvalo poverenje trgovinskih partnera na tržištu životinjskih proizvoda u EU. Mali obim i fragmentirana struktura poljoprivrede u Republici Srbiji – na primarnom nivou, kao i u preradi i trgovini – znači da je praćenje i kontrola bolesti životinja i biljaka otežano. Osim toga, ulaganja u proizvodne objekte i metode koji doprinose ostvarivanju viših standarda ne ispunjavaju ono što je neophodno kako bi se ispunili zahtevi EU.
Ruralna područja u Republici Srbiji izuzetno su raznolika u ekonomskom, socijalnom i demografskom pogledu, zbog razlika u njihovim geomorfološkim karakteristikama (planinska, brdovita, ravničarska područja), sastavu stanovništva, ekonomskim strukturama, stanju životne sredine, pristupačnosti za transport i prilikama za zapošljavanje i ostvarivanje prihoda. Ruralni regioni u Republici Srbiji pokrivaju 85% ukupne teritorije, pri čemu 55% stanovništva živi u ruralnim područjima i proizvodi oko 40% bruto državnog proizvoda zemlje (BDP).  
Tokom protekle dve decenije, niz društvenih, ekonomskih i političkih promena uticao je na broj stanovnika i strukturu. Ukupno, tokom perioda 2002-2011. godine, broj stanovnika u ruralnim područjima Republike Srbije opao je za 10,9% u poređenju sa opštim padom od 4,1% ukupnog broja stanovnika zemlje.  Nepovoljni demografski trendovi doveli su do negativne obrazovne strukture ruralne radne snage, čiji učinak ne može da ispuni potrebe postojećeg tržišta rada. Nepovoljni demografski trendovi takođe su određeni rodnom neravnotežom u ruralnim područjima. Udeo ženskog stanovništva reproduktivnog i radnog uzrasta (20-59 godina) u ukupnom broju ruralnog stanovništva iznosi 48%, što je niže od odgovarajuće brojke za urbano stanovništvo (52%). Pad broja žena u ruralnom stanovništvu dovodi do pada stope rađanja, što dovodi do promena u strukturi poljoprivredne proizvodnje (npr. smanjenje proizvodnje povrća, cveća i mlečnih proizvoda) i smanjuje mogućnost diversifikacije poljoprivrednih prihoda putem prerade hrane.
Skromna znanja i nedostatak dodatnih veština karakterišu ruralno stanovništvo uopšte, što potvrđuju podaci iz Ankete o životnom standardu za 2007. godinu, prema kojima 97% ruralnog stanovništva nije pohađalo dodatnu obuku i obrazovne kurseve, a 54% nema nikakva posebna znanja ili veštine. Kao rezultat nedovoljnog obrazovanja i nedovoljnog stepena obuke, znanja i veštine radne snage u ruralnim područjima ne odgovaraju zahtevima savremenih tehnologija i negativno utiču na opšti kapacitet radne snage u ruralnim područjima. Slab kvalitet radne snage može da se smatra za jedan od činilaca koji ometaju ekonomski razvoj u ruralnim područjima zbog toga što investitori uglavnom izbegavaju mesta bez kvalitetne i obučene radne snage.
Industrijska struktura ruralnih područja Republike Srbije izuzetno zavisi od primarnog sektora, naročito poljoprivrede, i još uvek se zasniva na trošenju prirodnih resursa. Glavne karakteristike ruralne privrede Republike Srbije jesu da poseduje: (i) veliki udeo poljoprivrede, prehrambene industrije i rudarstva; (ii) slabo učešće tercijarnog sektora u BDP; (iii) slab stepen preduzetništva. Ove karakteristike odražavaju nedovoljno razvijenu strukturu ruralne privrede.
Opšte siromaštvo u Republici Srbiji izuzetno zavisi od karakteristika i intenziteta ruralnog siromaštva. Regionalne razlike u stopama ruralnog siromaštva značajne su i prate odnos koji postoji između regiona u pogledu opšteg siromaštva: najnepovoljnija situacija je na jugu i istoku Republike Srbije, a povoljnija je u Vojvodini.
Ruralna infrastruktura zahteva značajna ulaganja radi uspostavljanja novih sistema i revitalizacije i proširenja postojećih sistema. Odgovarajuća ruralna infrastruktura važan je činilac u unapređenju kvaliteta života ruralnog stanovništva, a takođe podstiče i potencijalne investitore. Opštinske vlasti poseduju najveći deo administrativne odgovornosti za infrastrukturna ulaganja; međutim, lokalne vlasti nemaju dovoljno finansijskih resursa u pogledu obuhvata potrebnih ulaganja.
Bilo je izraženih fluktuacija u stepenu i strukturi budžetske podrške sektoru poljoprivrede tokom proteklih godina. Tokom protekle decenije nije postojala stabilnost ukupnog budžeta za mere za podršku poljoprivredi, što ukazuje da su javne politike još uvek u procesu tranzicije. Finansijski resursi menjaju se u zavisnosti od godišnjeg državnog budžeta, i od udela poljoprivrede koji sadrži (od 5% ukupno budžetiranih sredstava tokom 2004. godine do 2,5% tokom 2010. godine). Model poljoprivredne podrške koji se primenjuje u Republici Srbiji se razlikuje od praksi u EU u okviru Zajedničke poljoprivredne politike i moraće se prilagoditi u budućnosti. Prilagođavanja će zahtevati nove (akreditovane) institucije, veći pristup i transparentnost podrške za širi niz korisnika.
Podrška ruralnom razvoju aktivnije se sprovodi od 2004. godine. Najveći deo sredstava upotrebljen je za podršku unapređenju konkurentnosti gazdinstava, a osnovni mehanizam bio je korišćenje subvencionisanih kamatnih stopa za zajmove za poljoprivrednu mehanizaciju i opremu i raspodela bespovratnih podsticaja za razvoj sela i poljoprivrede. Postoje određeni elementi podrške zasnovani na modelu direktive EU o „Manje pogodnim područjima“, ali ta vrsta podrške primenjena je bez jasno definisanih pravila. Tokom proteklih godina bilo je pokušaja bavljenja pojedinim osetljivim društvenim pitanjima putem podrške ruralnom razvoju, međutim ova je praksa napuštena (npr. podrška romskom stanovništvu u ruralnim područjima, izbeglicama, nekomercijalnim imanjima, zemljoradničkim zadrugama i drugim oblicima poslovno-ekonomskog, interesnog povezivanja proizvođača).
Što se tiče spremnosti za LEADER pristup, postojalo je izraženo planiranje sa nižih nivoa naviše uz doprinos i razvoj formiranja lokalnih partnerstava i pripremu početnih grupa za proces odabira pLAG-ova (potencijalnih Lokalnih akcionih grupa). Očekuje se da će najmanje 15-20 pLAG-ova ispuniti kriterijume za odabir. Međutim, u ovom trenutku ni jedna od tih grupa nema iskustva u osmišljavanju i programiranju odgovarajućih ideja za projekte. Ovo je moguće sprovesti tokom 2013. godine isključivo ukoliko se obezbedi osnovno finansiranje iz državnog budžeta, u skladu sa zastupanim principima, kako bi se ovim grupama omogućilo da u praksi iskoriste veliki deo obuke i podrške koju su primili. Nije izgrađen nikakav institucionalni mandat (najnoviji planovi za „Savetodavni odbor LEADER-a“ su propali zbog nedostatka posvećenosti i odlučivanja ministarstva u pogledu nacionalnog međuagencijskog foruma o ruralnom razvoju, kao što su propali i raniji planovi za „Nacionalnu grupu za LEADER“). Niti su razvijeni mehanizmi u okviru programa neposredne pomoći za razvoj procedura za sprovođenje mera LEADER pristupa. Ovo znači da preostaje mnogo posla u izgradnji institucionalnog okvira za program LEADER, kao i u planiranju i lobiranju za pravovremeno sprovođenje programa tokom perioda 2014-2020. godine. Takođe postoji potreba za daljom tehničkom podrškom kako bi se osiguralo da postoje potpuno razvijeni LAG-ovi sposobni da pripreme i sprovedu mere. 
Ostvaren je izvesni napredak u oblasti izgradnje institucija i pripreme strateških dokumenata i zakonodavstva u vezi sa korišćenjem pretpristupnih fondova EU. Ovo naročito važi za sektor poljoprivrede i ruralnog razvoja koji funkcioniše u kontekstu prilagođavanja pravnim tekovinama EU, rešavanja definisanih uslova u vezi sa uspostavljanjem struktura i sistema potrebnih za upravljanje ZPP, upravljanja aktivnostima ruralnog razvoja i uspostavljanja svih struktura IPA za ruralni razvoj (IPARD). Uprkos tome, glavno ograničenje i dalje je nedostatak ljudskih resursa. Unapređenje ljudskih resursa u administraciji trebalo bi da je prioritet, uz bolju koordinaciju između različitih organa vlasti.
U Izveštaju EK o napretku za 2012. godinu za poljoprivredu i ruralni razvoj (poglavlje 11) zaključeno je da je ostvaren napredak u oblasti poljoprivrede i ruralnog razvoja, kao i u pogledu poljoprivrednih statistika. Strukture i resursi IPARD dobro su uznapredovali, ali je i dalje od suštinske važnosti dodatna izgradnja kapaciteta, a razvoj i usklađivanje sa pravnim tekovinama EU još uvek su u ranoj fazi. U oblasti bezbednosti hrane, veterinarske i fitosanitarne politike (poglavlje 12), u Izveštaju o napretku se navodi da je ostvaren izvestan napredak, ali da je potrebno dalje jačanje administrativnih kapaciteta institucija uključenih u praćenje bezbednosti lanca hrane. Potrebni su napori za unapređenje ustanova za hranu i hranu za životinje, upravljanje nusproizvodima životinjskog porekla i genetski modifikovanim organizmima. Uopšteno, ovaj sektor ocenjen je kao umereno napredan. U pogledu ribarstva (poglavlje 13), u Izveštaju o napretku se zaključuje da može da se prijavi izvestan napredak potpisivanjem pojedinih međunarodnih sporazuma. Međutim, potrebno je unaprediti prikupljanje tržišnih podataka, i potrebno je uspostaviti nacionalnu shemu sertifikata za ulov za uvoz i izvoz ribljih proizvoda. Uopšteno, pripreme u oblasti ribarstva umereno su napredne.
Tabela B9.1. Ključne poljoprivredne statistike
	Jedinice	2005.	2006.	2007.	2008.	2009.	2010.	2011.
Bruto dodata vrednost sektora poljoprivrede, šumarstva, lova i ribarstva (A)
- BDV (po sadašnjim cenama)	mil. evra	2.097,7	2.261,8	2.524,8	3.003,1	2.320,4	2.378,9	2.788,0
- udeo BDV u svim aktivnostima	%	12,2	11,4	10,4	10,7	9,3	9,9	10,4
Zaposlenost u sektoru poljoprivrede, šumarstva, lova i ribarstva (A)
- broj	000	619,6	530,2	540,5	696,9	614,1	522,7	466,2
- udeo u ukupnoj zaposlenosti	%	23,2	20,5	20,8	21,4	23,8	21,9	21,0
Trgovina hranom i poljoprivrednim proizvodima
- izvoz poljoprivredno-prehrambenih proizvoda	mil. evra	713,7	991,9	1.217,8	1.327,9	1.380,6	1.672,5	1.919,6
- udeo u izvozu svih proizvoda	%	20,27	19,44	18,93	17,87	23,15	22,62	22,74
- uvoz poljoprivredno-prehrambenih proizvoda	mil. evra	622,0	721,1	604,4	758,4	710,7	896,4	1000,5
- udeo u uvozu svih proizvoda	%	7,4	6,9	4,3	4,6	6,7	7,2	7,0
- trgovinski bilans u poljoprivredno-prehrambenim proizvodima	mil. evra	91,7	270,8	613,4	569,5	669,9	776,0	919,1
Udeo hrane, pića i duvana u ukupnim rashodima domaćinstva	%	25,6	23,6	21,9	22,5	22,6	22,3	:
Promena u obimu Bruto poljoprivredne proizvodnje (BPP)
- Ukupno	%	-3,4	-2,6	-11,7	13,7	1,3	1,1	-1,1
 - Usevi	%	-5,7	-3,0	-18,0	23,0	3,6	1,1	-1,8
 - Stočarstvo	%	1,1	-3,0	0,0	-3,0	-3,5	1,1	0,2
Udeo proizvodnje useva i stočarstva u ukupnoj Proizvodnji poljoprivredne robe
 - Usevi	%	67,3	63,7	62,0	68,7	69,3	68,4	68,4
 - Stočarstvo	%	32,7	36,3	38,0	31,3	30,7	31,6	31,6
Izvor: Elaborat eksperata zasnovan na podacima Republičkog zavoda za statistiku
B9.2. Strateški okvir 
Nacionalni strateški okvir
Na osnovu najvažnijih sektorskih strateških dokumenata, predstavljenih u prilogu 1, sektorske i SWOT analize, utvrđeni su sledeći prioriteti za sektor:
(i)	Povećanje konkurentnosti poljoprivredno-prehrambenog sektora – od izuzetne je važnosti za budućnost ovog sektora, u pogledu procesa integracije zemlje na međunarodna tržišta (pridruživanje STO, Sporazum o stabilizaciji i pridruživanju sa EU i pridruživanje CEFTA) kao i neophodne liberalizacije i otvaranja tržišta za inostranu konkurenciju. Povećanje konkurentnosti dovešće u dugoročnim okvirima do povećanja standarda života stanovništva. Veća konkurentnost poljoprivrede, prerade hrane i šumarstva zahteva usmerenje na poljoprivredne strukture, standarde kvaliteta, marketing poljoprivrednih i prehrambenih proizvoda, tržišta za zemljište i kredita, podršku formiranju udruženja poljoprivrednika, povećanje pošumljene površine putem podrške šumarskim aktivnostima i ponude pomoći pošumljenom zemljištu na kojem drveće može da se uzgaja ekonomično i na održivi način u pogledu zaštite životne sredine. Poljoprivrednici u Republici Srbiji mogu da opstanu i napreduju na izuzetno konkurentnom unutrašnjem tržištu EU isključivo putem povećanja konkurentnosti.
(ii)	Održivi ruralni razvoj – unapređenje ruralnog razvoja ostvariće se podsticajem razvoja i ekonomskog rasta i povećanjem životnog standarda u ruralnim područjima, sa posebnim pogodnostima u napuštenim pograničnim i planinskim krajevima. Posebna pažnja biće usmerena na starije poljoprivredne radnike i druge ugrožene kategorije. Prema tome, usmerenje je i na deo ruralnog stanovništva koji ne živi samo od poljoprivrednih prihoda već, takođe, novca zarađenog ne-poljoprivrednim aktivnostima koje se obavljaju u ruralnim područjima. U realnom okruženju to su aktivnosti koje vode unapređenju života i preduzetništva u selima, i najčešće uključuju: ulaganja u sredstva za poljoprivrednu proizvodnju i preradu, obrazovanje i obuku ruralnog stanovništva, razvoj ruralnog turizma, promovisanje tradicionalnih znanja i kulturnih vrednosti, zaštitu prirodnog okruženja i agroekosistena itd. Bez obzira na to, neizostavni elementi ruralnog razvoja su podrška formiranju regionalnih i lokalnih institucija za podršku ruralnom razvoju; unapređenje saradnje između Ministarstva poljoprivrede i institucija lokalne samouprave sa ciljem podrške ruralnim područjima; povećanje ulaganja u ruralni razvoj; usmeravanje podrške na diversifikaciju aktivnosti u ruralnim područjima. Šumarstvo takođe predstavlja ključni deo napora koji se ulažu u oporavak i razvoj ruralnih područja.
(iii)	Unapređenje bezbednosti hrane, zdravlja i dobrobiti životinja i zdravlja bilja u skladu sa zahtevima EU – Ostvarivanje ovog prioriteta neizostavno će voditi: unapređenju sigurnosti potrošača, većoj profitabilnosti i konkurentnosti prehrambene industrije, povećanju izvoza ispunjavanjem zahteva zemalja uvoznica, zameni uvezenih proizvoda domaćim proizvodima sličnog nivoa sigurnosti, smanjenju troškova kontrole i time jeftinijoj proizvodnji, uz osiguranje međunarodne integracije (članstvo u EU i STO). Formiranje sveobuhvatnog, koordinisanog i integrisanog nacionalnog sistema nadzora zdravlja bilja i životinja osnov je za očuvanje zdravlja životinja, biljaka, ljudi i prirodnog okruženja, kao i za proizvodnju bezbedne hrane. Najveća odgovornost leži na institucijama odgovornim za izradu pravnih propisa i unapređenje kapaciteta službi za inspekciju odgovornih za bezbednost hrane. U isto vreme, neophodno je da svi učesnici u lancu prihvate svoj deo odgovornosti za ostvarivanje ovog cilja. Naučne i istraživačke organizacije i savetodavne službe takođe imaju izuzetno važnu ulogu u obrazovanju, podizanju nivoa svesti i širenju informacija u čitavom lancu. Kako bi se osiguralo ostvarivanje ovog prioriteta potrebno je sprovesti različite strukturne mere usmerene na podršku ulaganjima u savremene objekte kojima se osigurava visok nivo bezbednosti hrane i uvođenje standarda; uspostavljanje sistema referentnih laboratorija u lancu bezbednosti hrane; puno sprovođenje strategija za integrisano upravljanje granicama, naročito u oblasti nadležnosti veterinarskih i fitosanitarnih inspektorata i uvođenje biljnih pasoša.
(iv)	Unapređenje agro-ekološke i zaštite biodiverziteta – S obzirom na opredeljenje Republike Srbije da postane članica EU, od suštinske je važnosti stvaranje novih i usklađivanje postojećih standarda sa javnim politikama EU, kao i definisanje osnovnog usmerenja politika zaštite životne sredine od negativnih efekata poljoprivredne proizvodnje. Prioritet zavisi od utvrđivanja specifičnih pretnji i pritisaka na biodiverzitet od strane sektora poljoprivrede i šumarstva; proširenja organske proizvodnje koja je od važnosti za proizvodnju izuzetno vredne i kvalitetne hrane, podrške za očuvanje genetičkih resursa autohtonih rasa/sorti zbog očuvanja biodiverziteta i genetskih varijacija. Autohtone rase domaćih životinja su deo kulturnog i istorijskog nasleđa i predstavljaju izvor genetičke raznovrsnosti. Šume imaju nezamenjivu ulogu u ublažavanju posledica antropogenih klimatskih promena, u oblasti apsorpcije ugljenika. Neophodno je obratiti pažnju da se kapacitet šuma u ovom pogledu neprestano povećava, napokon, uvođene niza agroekoloških mera koje doprinose očuvanju kompletnih agroekosistema (poljoprivrednih predela visoke prirodne vrednosti) u širem smislu su neizostavne aktivnosti neophodne radi očuvanja autentičnih krajolika i staništa flore i faune u skladu sa evropskom regulativom (NATURA 2000)..
Postojeći strateški okvir sektora i predlog nove strategije poljoprivrede i ruralnog razvoja (2014-2024. godine) zasnovani su na principima održivog razvoja i korišćenja prirodnih resursa i postepenog usklađivanja sa sstrateškim okvirima EU. Vizija u okviru nove strategije jeste da bi poljoprivreda trebalo da postane sektor čiji se razvoj zasnivana na znanju, savremenim tehnologijama i standardima, koji proizvodi konkurentne i inovativne proizvode i osigurava održiv i stabilan prihod za poljoprivrednike, dok se prirodni resursi, životna sredina i kulturna baština ruralnih područja koriste tako da ruralna područja predstavljaju privlačna mesta za život i rad stanovništva.
Izazov prilikom ostvarivanja ovih nacionalnih prioriteta jeste što zahtevaju integraciju niza aktivnosti u čitavom sektoru. Sprovedena analiza ukazuje da usmeravanje na samo jedan ili dva među ovim prioritetima na uštrb ostalih stvara probleme u sektoru, umesto da obezbedi tražena rešenja.
NAD prioritet 1: „Povećana konkurentnost sektora poljoprivrednog poslovanja i stvoreni uslovi za održivi rast prihoda poljoprivrednika“ u skladu je sa sektorskim prioritetom (i), navedenim u prethodnom tekstu, i ima isti cilj, odnosno ostvarivanje konkurentnijeg poljoprivredno-prehrambenog sektora. NAD predviđa ostvarivanje ovog prioriteta usmeravanjem ulaganja na poljoprivrednu proizvodnju/preradu i unapređenje primenjenog istraživanja/transfera znanja.
NAD prioritet 2: „Unapređen kvaliteta života ruralnog stanovništva i atraktivnost ruralnih područja“ doprineće ostvarivanju navedenog sektorskog prioriteta (ii), usmeravanjem na stvaranje uslova za unapređenje ruralne infrastrukture i putem podrške za diversifikaciju ruralnih ekonomija stvaranjem novih radnih mesta. Prioritet se takođe bavi stvaranjem prilika za razvoj ruralne zajednice putem daljeg razvoja početnih inicijativa za primenu pristupa LEADER i podrškom za širu primenu agro-ekoloških aktivnosti.
NAD prioritet 3: „Ojačani administrativni kapaciteti za usklađivanje poljoprivredne politike   (ZPP stub 1) i politike ruralnog razvoja (IPARD i ZPP stub 2) i institucija sa pravnim tekovinama EU“ smatra se horizontalnim i u skladu je sa četiri navedena sektorska prioriteta.
NAD prioritet 4: „Unapređeni standardi i sistemi  bezbednosti hrane, zdravlje bilja, zdravlja i dobrobiti životinja (uz poziv na usklađivanje sa pravnim tekovinama EU)“ omogućiće određivanje standarda i sistema u oblastima bezbednosti hrane, veterinarske i fitosanitarne kontrole, dobrobiti životinja, uz izgradnju relevantnih kapaciteta za njihovo sprovođenje, i u skladu je sa sektorskim prioritetom (iii) iz prethodnog teksta. 
Regionalne i transnacionalne strategije
Strategija EU za Dunavski region promoviše razvoj životne sredine i društveno-ekonomski razvoj u Dunavskom regionu, a prioriteti i mere sektora poljoprivrede i ruralnog razvoja odgovaraju stubu 1, Povezivanje Dunavskog regiona, usmerenom na: unapređenje regionalne/lokalne prekogranične infrastrukture i pristupa ruralnim područjima; uspostavljanje mehanizama za saradnju gradova i sela u regionu sa ciljem posvećenog smanjenja emisija gasova staklene bašte, razmene najboljih praksi i probnih pilot projekata o energetskoj efikasnosti i obnovljivim izvorima energije; kao i jačanju saradnje u oblasti obnovljivih izvora energije u ruralnim područjima. Prioriteti i mere sektora poljoprivrede i ruralnog razvoja takođe odgovaraju stubu 2, Zaštita životne sredine u Dunavskom regionu usmerenim na: pospešivanje i razvoj aktivnog procesa dijaloga i saradnje između organa odgovornih za poljoprivredu i životnu sredinu kako bi se osiguralo da se preduzimaju mere za rešavanje poljoprivrednog zagađenja i uspostavljaju zaštitni pojasevi duž reka kako bi se zadržale hranljive materije i promovisalo alternativno prikupljanje i prerada otpada u malim ruralnim naseljima. Republika Srbija je 2010. godine usvojila odluku Vlade  kojom su definisani njeni prioritetni stubovi Strategije EU za Dunavski region, usmereni na ostvarivanje ciljeva pospešivanjem ekonomskog razvoja i jačanjem regionalne saradnje i partnerstva u Dunavskom regionu, kao i stvaranja ekonomije zasnovane na znanju putem saradnje u Dunavskom regionu i aktivnoj ulozi nauke u ostvarivanju ciljeva Strategije. Prioritet 2 sektora poljoprivrede i ruralnog razvoja, „Unapređenje kvaliteta života ruralnog stanovništva i atraktibnosti ruralnih područja“ doprineće prioritetnoj oblasti – Ekonomski razvoj i jačanje regionalne saradnje i partnerstva u Dunavskom regionu, pod stubom 3, Društveno-ekonomski razvoj, usmerenjem na unapređenje i razvoj ruralne infrastrukture, diversifikacijom ruralne ekonomije i stvaranjem novih prilika za zapošljavanje van poljoprivrednih gazdinstava i jačanjem lokalnih inicijativa na nivou zajednice.
Dokumenta EU i međunarodni sporazumi  relevantni za sektor
Evropsko partnerstvo sa Republikom Srbijom od 18. februara 2008. godine (2008/213/EZ) (pod: Sektorske politike – Poljoprivreda) navodi niz kratkoročnih i srednjoročnih prioriteta, uključujući: (i) jačanje administrativnih kapaciteta neophodnih za formulisanje i sprovođenje javnih politika u oblasti poljoprivrede i ruralnog razvoja; (ii)unapređenje zakonodavstva i jačanje sprovođenja i kontrola u oblastima bezbednosti hrane i veterinarskih i fitosanitarnih pitanja; (iii) proširenje identifikacije životinja i registracije na sve relevantne vrste; (iv) unapređenje veterinarskih, fitosanitarnih, vinskih i sanitarnih laboratorija, inspektorata i kontrola na spoljnim granicama. Sporazum o stabilizaciji i pridruživanju (Naslov VIII, Politike saradnje, član 97. – Poljoprivreda i agro-industrijski sektor) navodi da se saradnja razvija „u svim prioritetnim oblastima u vezi sa pravnim tekovinama Zajednice u oblasti poljoprivrede, kao i u veterinarskoj i fitosanitarnoj oblasti“, kao i da ima za cilj „modernizaciju i restrukturiranje poljoprivrede i agro-industrijskog sektora, naročito radi dostizanja  sanitarnih standarda Zajednice, poboljšanja upravljanja vodama i ruralnog razvoja, kao i razvoja šumarstva u Srbiji“. Istim članom utvrđuje se i da je potrebno pružiti podršku postepenom usklađivanju zakonodavstva i praksi sa pravilima i standardima Zajednice“.
Preferencijalni pristup glavnim tržištima moguć je putem Sporazuma o stabilizaciji i pridruživanju sa EU (SSP); bilateralnih Sporazuma o slobodnoj trgovini; Evropskog udruženja za slobodnu trgovinu (EFTA); Centralnoevropskog sporazuma u o slobodnoj trgovini (CEFTA); kao i Opšteg sistema preferencijala sa SAD (OSP).
U okviru SSP, potpisanog sa EU tokom 2008. godine, Republika Srbija postepeno će ukinuti carine za industrijske i najveći broj poljoprivrednih proizvoda iz EU do 2014. godine, a dobiti neograničen bescarinski pristup tržištu EU za sve osnovne poljoprivredne proizvode, izuzimajući junetinu, šećer i vino, za koje se primenjuju bescarinske kvote. Sprovođenje sporazuma počelo je u januaru 2009. godine u sklopu jednostranog „Sporazuma o sprovođenju“ Republike Srbije, u iščekivanju potvrđivanja SSP u svim državama članicama EU i u Evropskom parlamentu, što se očekuje tokom 2013. godine. Ustanovljene kvote jesu za 180 000 tona šećera i 8.700 tona junetine. U pogledu recipročnih koncesija za vino, Republika Srbija je dobila kvotu za bescarinski izvoz (KBI) od 63.000 hl, od čega 53.000 hl mora da bude kvalitetno vino, a 10.000 hl rinfuzno vino. Zajednica je obezbedila godišnju bescarinsku kvotu od 25,000 hl za kvalitetna vina. Osim toga, trgovinska liberalizacija sa Rusijom, Belorusijom, Turskom i Kazahstanom ostvarena je putem bilateralnih sporazuma o slobodnoj trgovini, u okviru kojih su odobrene značajne poljoprivredne koncesije. Trgovina poljoprivrednim proizvodima regulisana je odvojenim sporazumima sa svim članicama EFTA (Švajcarska, Norveška, Island i Lihtenštajn), čime se obezbeđuju uzajamne koncesije za određene proizvode.
Republika Srbija priključila se Centralnoevropskom sporazumu o slobodnoj trgovini 6. septembra 2007. godine. Za poljoprivredne proizvode, od dana stupanja na snagu Dodatnog protokola uz CEFTA sporazum (15. decembar 2011. godine za Republiku Srbiju), Republika Srbija je u većoj meri, a u pojedinim segmentima i u potpunosti liberalizovala uzajamnu trgovinu sa svim potpisnicama CEFTA. Ova liberalizacija važna je za region CEFTA pošto je usmerena na ostvarivanje koristi na osnovu značajnih prilika koje postoje u poljoprivrednoj trgovini i posledičnom unapređenju konkurentnosti regionalne ekonomije. Republika Srbija završila je multilateralne pregovore za članstvo u STO i zaključila 12 bilateralnih sporazuma sa onim članicama koje su ih zahtevale. Kao deo priprema za članstvo u STO, Republika Srbija još uvek treba da zaključi trgovinske aranžmane sa SAD, Ukrajinom, Brazilom, Indijom i Dominikanskom Republikom u pogledu trgovine određenim poljoprivrednim proizvodima.
Republika Srbija trenutno ima aktivne međunarodne sporazume o naučnoj i tehničkoj saradnji u oblasti poljoprivrede sa Republikom Tunis, Republikom Argentinom, Republikom Indijom, Crnom Gorom, Bosnom i Hercegovinom, Makedonijom, Saveznom Republikom Brazil, Islamskom Republikom Iran, Državom Izrael i pojedinim drugim zemljama. Jedan od razloga za institucionalizaciju ove saradnje putem međunarodnih sporazuma jeste veliki broj postojećih i budućih projekata između Republike Srbije i drugih potpisnica ovih sporazuma, u oblastima poljoprivrednog poslovanja, od veterinarske medicine do vodnih resursa, putem saradnje u oblasti fitosanitarnih pitanja, analize agrarne politike, kao i poljoprivrednih savetodavnih usluga. Na taj način postaje moguć formalni dijalog putem odgovarajućeg praćenja postojećih projekata i pravovremenog utvrđivanja novih prilika za saradnju. Osim toga, ova vrsta saradnje za cilj ima pospešivanje naučne saradnje između zemalja u oblasti poljoprivrede, između relevantnih institucija i prenos znanja iz ovih zemalja u našu zemlju.
Osim navedenog, Republika Srbija potpisnica je sledećih konvencija: Evropske konvencije o zaštiti kućnih ljubimaca; Međunarodne konvencije o zaštiti novih biljnih sorti; Evropske konvencije o zaštiti kičmenjaka namenjenih za ogledne i druge naučne svrhe; Konvencije o zaštiti i korišćenju prekograničnih vodotokova i međunarodnih jezera.
B9.3. Agenda EU
Poljoprivreda igra ključnu ulogu u osiguranju pametnog, održivog i inkluzivnog rasta, kao što je utvrđeno strategijom Evropa 2020 u okviru koje će pet ciljeva (zapošljavanje: 75% lica uzrasta 20-64 godine zaposleno; istraživanje i razvoj/inovacije: 3% BDP EU (kombinovano javno i privatno) ulaže se u istraživanje i razvoj/inovacije; klimatske promene/energetika: emisije gasova staklene bašte 20-30% niže nego 1990. godine; 20% energije iz obnovljivih izvora; i 20% povećanja energetske efikasnosti; obrazovanje: smanjenje stope prekida školovanja ispod 10%, a najmanje 40% lica uzrasta 30-34 godina sa završenim trećim stepenom obrazovanja; siromaštvo/socijalna isključenost: najmanje 20 miliona ljudi manje siromašno i socijalno isključeni ili pod rizikom od tih pojava) imati značajan uticaj na sektor poljoprivrede i ruralnog razvoja. Odgovarajući na ove izazove ZPP će doprineti ciljevima strategije Evropa 2020 putem:
Pametnog rasta – odnosno povećanjem efikasnosti resursa i unapređenjem konkurentnosti putem: tehnoloških znanja i inovacija; razvoja proizvoda sa visokom dodatom vrednošću i kvalitetom; razvojem zelenih tehnologija i korišćenjem IKT; ulaganjem u obuku; pružanjem podsticaja za socijalne inovacije u ruralnim oblastima; unapređenjem prihvata rezultata istraživanja;
Održivog rasta – odnosno održavanjem hrane, stočne hrane i obnovljive proizvodne baze; osiguranjem održivog upravljanja zemljištem; obezbeđivanjem javnih dobara za zaštitu životne sredine; rešavanjem gubitka biodiverziteta; negovanjem zdravlja biljaka i životinja; povećanjem efikasnosti korišćenja resursa putem tehnološkog razvoja; daljim smanjenjem emisija i potpunim razvojem potencijala ruralnih područja.
Inkluzivnog rasta – odnosno otključavanjem ekonomskih potencijala ruralnih područja; razvojem lokalnih tržišta i radnih mesta; praćenjem restrukturiranja poljoprivrede; podrškom prihodima poljoprivrednika radi očuvanja održive poljoprivrede.
Poglavlje 11: Poljoprivreda i ruralni razvoj
U periodu 2008-2013. godine usvojen je niz strateških dokumenata u procesu usklađivanja sa pravnim tekovinama EU sadržanim u ovom poglavlju, koje predstavlja jedno od naizazovnijih poglavlja u pogledu transpozicije, uzimajući u obzir obuhvat i dimenzije zakonodavstva, ali i važnost sektora za privredu Republike Srbije.
Smer  politika EU
Glavni smerovi  politika EU u sektoru poljoprivrede i ruralnog razvoja predstavljeni su u Saopštenju Evropske komisije o „Zajedničkoj poljoprivrednoj politici (ZPP) u susret 2020. godini – Suočavanje sa izazovima koji se tiču hrane, prirodnih resursa i teritorije u budućnosti“ koje predstavlja smer reformi za različite uredbe i akta za sprovođenje čije usvajanje se očekuje do kraja 2013. godine, sa ciljem sprovođenja opšte reforme ZPP od 1. januara 2014. godine.
U vreme pisanja ovog dokumenta, predložene promene propisa u okviru nove ZPP nakon 2014. godine jesu sledeće. Direktna plaćanja (stub 1) biće izmenjena tako da se nacionalni sistemi za direktna plaćanja strukturiraju na sledeći način. Osnovna shema plaćanja (koja predstavlja do 70% dostupnog nacionalnog iznosa za finansiranje) zameniće Sheme za jedinstvena plaćanja koje trenutno funkcionišu u različitim državama članicama EU. Plaćanja za ozelenjavanje biće uvedena kao obaveza za sve države članice i predstavljaće 30% nacionalnih sredstava. Do 5% nacionalnih sredstava može biti dodeljeno „Područjima sa prirodnim ograničenjima“, dok će „Mladi poljoprivrednici“ (novi učesnici u sektoru sa manje od 40 godina) moći da prime do 2% nacionalnih sredstava tokom prvih pet godina. Podrška shemi „malih poljoprivrednika“ do 10% nacionalnih sredstava može se dodeliti poljoprivrednicima godišnje, u vidu fiksnog prava na iznos između 500 i 1000 evra. Na kraju, postojaće opcija „proizvodno vezanih plaćanja“, do 5% nacionalnih sredstava ili u pojedinim slučajevima i više, kojom će se omogućiti državama članicama da obezbede ograničene iznose „prizvodno vezanih“ plaćanja, odnosno plaćanja vezanih za konkretne proizvode. Sva direktna plaćanja biće i dalje vezana za opštu usklađenost.
Mere Ruralnog razvoja (stub 2) i dalje će sufinansirati države članice i EU putem „Evropskog poljoprivrednog fonda za ruralni razvoj“ koji će činiti deo novog Zajedničkog strateškog okvira sa drugim evropskim fondovima za ekonomski razvoj. Nov period programiranja imaće šest prioriteta, a države članice moraće da ispune ciljeve u svih šest prioritetnih oblasti, sa 5% sredstava zadržanih u „Rezervi po učinku“ kako bi se ovo podstaklo. Najmanje 25% sredstava za finansiranje ruralnog razvoja država članica mora se raspodeliti na pitanja u vezi sa upravljanjem zemljištem i merama klimatskih promena, uključujući organsku poljoprivredu. Prvi skup oblasti intervencije usmeren je na podsticanje inovacija i znanja, kao i važnost savetodavnih službi za inovacije. Pod drugom oblasti intervencije Programi ruralnog razvoja nastaviće da podržavaju kvalitetne sheme za poljoprivredne proizvode i prehrambene artikle i područja koja se suočavaju sa prirodnim ili drugim specifičnim ograničenjima. Mere od naročitog značaja za promovisanje organizacije lanca ishrane i upravljanja rizikom u poljoprivredi osmišljene su radi unapređenja položaja poljoprivrednika u lancu snabdevanja hranom, kao i radi boljeg suočavanja sa neizvesnostima koje nose problemi sa vremenskim uslovima, bolestima životinja i nestabilnošću tržišta. Osim toga, planiran je skup intervencija za podršku oporavku, očuvanju i unapređenju ekosistema koji zavise od poljoprivrede i šumarstva, kao i promovisanju efikasnog korišćenja resursa i prelasku na ekonomiju sa niskom emisijom karbon-dioksida i otpornu na klimatske promene u sektorima poljoprivrede, prehrane i šumarstva. Mere od naročitog značaja za promovisanje socijalnog uključivanja, smanjenja siromaštva i ekonomskog razvoja u ruralnim područjima uključuju podršku za osnovne usluge i obnovu sela u ruralnim područjima, kao i intervencije po modelu LEADER. Ukratko, prioriteti EU utvrđeni za Programe ruralnog razvoja pokrivaju sledeće: savetodavne službe; upravljanje imanjima i usluge oporavka imanja; ulaganja u fizička sredstva; razvoj imanja i poslovanja; LEADER aktivnosti.
Pravne tekovine EU koje pokrivaju horizontalna pitanja, organizaciju zajedničkog tržišta i ruralni razvoj trenutno su u procesu izmene u skladu sa navedenim. Postojeće pravne tekovine jesu: uredbe 73/2009 – uspostavljanje zajedničkih pravila za sheme direktne pomoći za poljoprivrednike u okviru Zajedničke poljoprivredne politike, 834/2007 – o organskoj proizvodnji i obeležavanju organskih proizvoda, 718/2007 – o primeni Uredbe Saveta (ES) br. 1085/2006 kojom se uspostavlja Instrument za pretpristupnu pomoć (IPA), 1698/2005 – o podršci ruralnom razvoju koju pruža Evropski poljoprivredni fond za ruralni razvoj. U okviru NPAA se navodi da su u oblasti poljoprivrede i ruralnog razvoja unete osnovne izmene putem Zakona o podsticajima u poljoprivredi i ruralnom razvoju, koji je delimično usklađen sa evropskim zakonodavstvom. Na taj način stvara se ambijent u kojem je postojeći sistem podrške postao predvidiv na duži vremenski rok sa ciljem pospešivanja planiranja primarne poljoprivredne proizvodnje, osiguranja stabilnih prihoda za proizvođače i poštovanja standarda kvaliteta. Zakonom je utvrđeno da poljoprivredna podrška u Republici Srbiji prati osnovna usmerenja ZPP u pogledu prelaska sa plaćanja vezanih za proizvodnju (vezanih) ka razdvojenim plaćanjima, uz očuvanje izvesne količine direktnih plaćanja vezanih za proizvodnju (u oblastima proizvodnje u kojima je to neophodno). Osim toga, ovim zakonom su po prvi put stvoreni uslovi za delimično sprovođenje mehanizama „opšte usklađenosti“ i izmena ZPP EU. Detaljna primena ovih mehanizama biće sprovedena postepeno, s obzirom da još uvek nisu stvoreni uslovi za potpuno sprovođenje ovih mehanizama na poljoprivrednim gazdinstvima koja primaju direktna plaćanja. Primena ovog mehanizma u poljoprivredi Republike Srbije zahtevaće detaljnu i sveobuhvatnu obuku poljoprivrednika, u čemu će vodeću ulogu imati stručne savetodavne službe. U oblasti poljoprivrednih tržišta, tokom proteklih godina Republika Srbija počela je sa usvajanjem zakona i propisa koji važe za evropska pravila, u skladu sa Uredbom Saveta (ES) br. 1234/2007, kojom se uspostavlja zajednička organizacija poljoprivrednih tržišta i posebne odredbe za određene poljoprivredne proizvode (Uredba o zajedničkom uređenju tržišta) (Uredba Saveta 1234/2007, 32007R1234R (07)).
Politike kvaliteta: uredbe 1151/2012, 479/2008 i 110/2008. Ključni cilj poljoprivredne politike kvaliteta jeste uspostavljanje shema kvaliteta, informisanje kupaca i potrošača o karakteristikama proizvoda i načinu proizvodnjekako bi se kupcima i potrošačima obezbedile precizne, korisne i garantovane informacije. Navedene uredbe pokrivaju aspekte shema podrške za: zaštićeno ime porekla i zaštićene geografske oznake (ZOP i ZGO); shemu garantovanih tradicionalnih specijaliteta (GTS), uključujući zaštićene oznake porekla i geografske oznake; tradicionalne uslove, obeležavanje i prezentaciju određenih proizvoda u sektoru vina i alkoholnih pića. U NPAA se navodi da je uočljiv poseban napredak u oblasti usklađivanja u pogledu geografskog porekla poljoprivrednih i prehrambenih proizvoda, u skladu sa Zakonom o oznakama geografskog porekla (Službeni glasnik RS 18/10). Veliki napredak je ostvaren u oblasti vinogradarstva i vinarstva naročito po pitanju usklađivanja sa EU regulativom i dostizanja EU standarda u oblasti geografskog porekla vina, deklarisanja i kvaliteta. U oblasti proizvodnje alkoholnih pića tokom perioda 2008-2012. godine Republika Srbija usvojila je niz propisa u vezi sa organizacijom tržišta destilovanih i drugih alkoholnih pića, čime je u domaće zakonodavstvo prenet deo pravnih tekovina EU u vezi sa za sektorom alkoholnih pića. Napredak nije zadovoljavajući, i trenutno se vrši revidiranje nacrta zakona.
Organska poljoprivreda: uredbe 834/2007, 889/2008 i 1254/2008. Ovim uredbama obezbeđena su pravila za organsku poljoprivredu i proizvodnju. Organsku proizvodnja je podržanakroz evropsku finansijsku pomoć, politike i zakone, koji su osmišljeni da bi se učvrstilo poverenje potrošača, uz stvaranje uslova za pravednu konkurenciju među  proizvođačima organskih proizvoda u zemljama EU. U NPAA se navodi da je od januara 2011. godine organska poljoprivreda u Republici Srbiji regulisana Zakonom o organskoj proizvodnji („Službeni glasnik RS“, broj 30/10), kao i Pravilnikom o kontroli i sertifikaciji u organskoj proizvodnji i metodama organske proizvodnje („Službeni glasnik RS“, broj 48/11 i 40/12), pripremljenim u skladu sa Uredbom Saveta br. 834/2007, 889/2008, uzimajući u obzir da pojedine odredbe uredbi EU nisu prenete u postojeći zakon, da nedostaju odgovarajuće kaznene odredbe i da pravni okvir ne obezbeđuje efikasan sistem kontrole. Predlog zakona o organskoj proizvodnji i organskim proizvodima pripremljen je i očekuje se usvajanje  u 2014. godini.
Poglavlje 12: Bezbednost hrane, veterinarska i fitosanitarna politika
Nadležni organi u Republici Srbiji sproveli su temeljno usklađivanje sa pravnim tekovinama EU u poglavlju 12 kako bi se osigurala transpozicija onog dela okvirnog zakonodavstva EU koji se usmerava na uklanjanje potencijalnih prepreka za trgovinu sa EU.
Smer  politika EU
Od 2000. godine, kada je Evropska komisija (EK) usvojila „Belu knjigu o bezbednosti hrane“ nije bilo većih promena u oblasti  politika bezbednosti hrane. U to vreme EK je modernizovala tadašnje zakonodavstvo u koherentan i transparentan skup pravila, čime je pojačana kontrola „od njive do trpeze“ kako bi se garantovao visok stepen zdravlja ljudi i zaštite potrošača.
U strateškoj oblasti zdravlja životinja, EK radi na sprovođenju „Strategije za zdravlje životinja (2007-2013. godine)“, koja je usmerena na preventivni pristup i jačanje postojećih mehanizama. Ključni element ove strategije jeste uspostavljanje sveobuhvatnog pravnog okvira koji podržava sektor stočarstva i osigurava nesmetan rad regulisanog tržišta živih životinja i njihovih proizvoda u EU. Naglasak u ovoj strategiji jeste na uprošćavanju zakonodavstva i smanjenju odgovarajućeg administrativnog tereta. Namera sveobuhvatnog pravnog okvira jeste da poveća unutrašnju koherentnosti između pitanja zdravlja životinja i blisko vezanih oblasti kao što su veterinarski rashodi EU, zvanične kontrole nadležnih organa, zoonoze, kao i veterinarski lekovi. U pogledu dobrobiti životinja, „Strategija za dobrobit životinja 2012-2015. godine" glavni je strateški dokument koji za cilj ima da osigura: da životinje ne trpe bol ili patnju koje je moguće izbeći; da vlasnici/čuvari životinja poštuju minimalne zahteve za dobrobit; da su i građanima i operaterima dostupne odgovarajuće informacije i obrazovanje o pitanjima dobrobiti životinja.
Hrana za životinje, bilje, seme i sadni materijal ključni su podsektori za bezbednost i sigurnost prehrambenog lanca. U toj oblasti EK je pripremila nove zakonodavne predloge za zdravlje bilja i seme i sadni mateijal kojim bi se prethodna direktiva zamenila novom uredbom. Postojeći pravni okvir biće zamenjen sa četiri uredbe, i to: Uredbom o zdravlju bilja (štetni organizmi, zaraze, uvoz, trgovina unutar EU), Uredbom o službenim kontrolama (provera usklađenosti), Uredbom o rashodima (sufinansiranje EU), kao i Uredbom o semenu i sadnom materijalu.
Evropska komisija je 6. maja 2013. godine predložilapaket zakonodavnih mera za jačanje primene standarda za zdravlje i bezbednost u čitavom poljoprivredno-prehrambenom lancu. Nakon usvajanja, ovim paketom će se oko 70 zakonodavnih mera svesti na četiri uredbe. Novi elementi predloženog paketa koji će doprineti boljoj primeni pravila za poljoprivredno-prehrambeni lanac biće od koristi za širu javnost putem povećanja bezbednosti namirnica u celini, kao i zaštite koju ta pravila pružaju u odnosu na zdravlje bilja i životinja, dobrobit životinja i životnu sredinu, uključuju: (i) zahtev za vršenjem redovnih nenajavljenih službenih kontrola usmerenih na utvrđivanje namernih prekršaja i (ii) novčane kazne kojima se poništavaju ekonomske prednosti koje je nastojao da stekne počinilac prekršaja. Paket takođe daje Komisiji veća ovlašćenja da obaveže države članice da sprovode kontrole i ispitivanja u okviru koordinisanog plana kontrole ograničenog trajanja kako bi se utvrdio stepen konkretnih nedostataka u lancu hrane i utvrdili trajni specifični zahtevi kontrole u pogledu specifičnih sektora, odnosno novoutvrđenih rizika koji se jave u lancu hrane ili koji nastanu na osnovu novih obrazaca proizvodnje ili potrošnje hrane. Paket koji je predložila Komisija sastoji se od sledećih zakonodavnih mera: Uredba o proizvodnji i stavljanju na tržište semena i sadnog materijala.; Uredba o službenim kontrolama i drugim zvaničnim aktivnostima izvršenim kako bi se osigurala primena zakona o bezbednosti hrane i hrane za životinje, pravila o zdravlju i dobrobiti životinja, zdravlju bilja, semenu i sadnom materijalui proizvodima za zaštitu bilja; Uredba o zdravlju životinja; Uredba o zdravlju bilja.. Cilj je uspostavljanje robusnog, transparentnog i održivog regulatornog okvira. Komisija očekuje da će paket stupiti na snagu 2016. godine. Bezbednost i kontrola hrane: uredbe 178/2002, 852/2004, 853/2004 i 183/2005. Ovim uredbama obezbeđena su pravila za bezbednost hrane i hrane za životinje i integrisana su u nacionalni Zakon o bezbednosti hrane koji je usklađen sa pravnim tekovinama EU. Dalje usklađivanje sa pravnim tekovinama EU usmereno je na podzakonske akte sa ciljem osiguranja delotvorne primene okvirnih zakona. U NPAA se navodi da je Zakon o bezbednosti hrane stvorio pravni osnov za transpoziciju propisa iz tzv. „Higijenskog paketa“ EU (uredbe 178/2002, 852/2004, 853/2004, 854/2004 i 183/2005).
Zdravlje bilja: pravne tekovine EU o zdravlju bilja trenutno se menjaju; nacrt ovih promena opisan je u prethodnom tekstu. U NPAA se navodi da je u periodu 2008-2012. godine, u oblasti zdravlja bilja usvojen Zakon o zdravlju bilja (Službeni glasnik RS 41/09), uz 29 podzakonskih akata, čime je uspostavljen pravni okvir za sistem zdravlja bilja usklađen sa Direktivom Saveta 2000/29, CELEX 32000L0029. 
Sredstva za zaštitu bilja i rezidue: direktive 2009/128 i 2009/127; uredbe 1107/2009, 1185/2009 i 396/2005. Tokom 2009. godine EU je usvojila nov zakonodavni okvir koji se odnosi na: (i) procenu i odobravanje aktivnih supstanci na nivou EU (ii) autorizaciju sredstava za zaštitu bilja na nivou država članica EU  (iii) statistiku u oblasti prometa i primene sredstava za zaštitu bilja i (iv) održivu primenu sredstava za zaštitu bilja. Jedan od velikih izazova za Republiku Srbiju tokom predstojećeg perioda u ovoj strateškoj oblasti biće usklađivanje zakonodavstva Republike Srbije u pogledu sistema za praćenje rezidua u hrani i hrani za životinje. U NPAA se navodi da je Zakon o sredstvima za zaštitu bilja delimično usklađen sa ranijom Direktivom Saveta 91/414/EEZ u pogledu stavljanja na tržište sredstava za zaštitu bilja na tržište i sa osnovnim odredbama Uredbe Evropskog parlamenta i Saveta 396/2005/EZ o maksimalnim količinama ostataka sredstava za zaštitu bilja u ili na hrani i hrani za životinje.
Veterinarske politike: direktive 2001/89/EZ, 77/391/EEZ, 2005/94/EZ, 92/35/EEZ, 92/66/EEZ, 2003/85/EZ, 2008/71, 98/58/EZ, 86/609/EEZ, 1999/22/EZ, 91/496/EEZ, 97/78/EZ i 96/93/EZ; uredbe 1266/2007 i 1177/2006, 999/2001, 1760/2000, 504/2008, 21/2004, 854/2004, 998/2003 i 288/2004; odluke Komisije 2003/803/EK, 93/119/EK, 2007/275/EK. Opšti cilj u okviru ove strateške oblasti (u skladu sa EU Strategijom za zdravlje životinja) jeste veće usmerenje na preventivne mere, nadzor bolesti, kontrolu i istraživanje, kako bi se smanjio broj slučajeva bolesti životinja i minimizovao uticaj zaraza kada se jave. U NPAA se navodi da je Zakonom o veterinarstvu, Zakonom o bezbednosti hrane i Zakonom o dobrobiti životinja stvoren pravni osnov za transpoziciju veterinarskih propisa, tzv. „Higijenskog paketa“, skupa uredbi koje pokrivaju stočnu hranu i životinjske nusproizvode, zaštitu zdravlja životinja i dobrobit životinja, međunarodnu trgovinu, sertifikate i veterinarsku kontrolu. Podzakonska akta prate odgovarajući ,uputstva, priručnici i instrukcije, kako bi se pospešilo sprovođenje propisa i usklađenost sa propisima EU. U skladu sa Zakonom o lekovima i medicinskim sredstvima usvojen je niz propisa u ovoj oblasti. Usvojen je Zakon o dobrobiti životinja pripremljen u skladu sa propisima EU, kao i sa Evropskom konvencijom, preporukama Evropskog saveza veterinara, kao i preporukama Svetske organizacije za zaštitu zdravlja životinja.
Genetski modifikovani organizmi: uredbe 1829/2003 i 1830/2003. Pravne tekovine EU u ovoj strateškoj oblasti osmišljene su tako da osiguraju pouzdanu zaštitu ljudskih života, zdravlja i blagostanja, da zaštite životnu sredinu i da brane interese potrošača (time osiguravajući delotvoran rad unutrašnjeg tržišta). Sredinom 2010. godine EK je predložila nova pravila za odobravanje GMO. Ukoliko se usvoje, zemlje EU moći će da ograniče ili zabrane uzgajanje GMO na svojoj teritoriji. Moći će da koriste bilo koji razlog prihvatljiv u okviru Ugovora bez podrivanja ocene rizika EU koja ostaje nepromenjena. U NPAA se navodi da do usvajanja propisa i u skladu sa novim zakonom o genetski modifikovanim organizmima, propisi usvojeni u skladu sa starim Zakonom o genetički modifikovanim organizmima („Službeni glasnik SRFJ“, broj 21/01 i „Službeni glasnik RS“, broj 101/05 – dr. zakon) važe ukoliko nisu u suprotnosti sa novim zakonom o genetski modifikovanim organizmima.
Poglavlje 13 – Ribarstvo
Odluke Komisije 93/140/EEZ; uredbe 1250/2008, 762/2008. Delovi zakonodavstva iz poglavlja o veterinarskoj politici i bezbednosti namirnica (poglavlje 12) uz deo pravnih tekovina EU iz poglavlja 13 važe za Republiku Srbiju. Ovo se odnosi prvenstveno na zakonodavstvo koje se bavi: zdravljem; opštim i posebnim higijenskim uslovima; organizovanjem službenih kontrola za ustanove ovlašćene da izvoze riblje proizvode i da proizvode bezbednu hranu za izvoz u EU.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B.9.4. Opšti ciljevi i prioriteti u sektoru (2014-2020. godine)
Pored analize situacije predstavljene u prethodnim odeljcima, sprovedena je i SWOT analiza sektora poljoprivrede i ruralnog razvoja radi utvrđivanja dugoročnih ciljeva, srednjoročnih strateških prioriteta, realističnih i ciljanih mera.
Prednosti	Nedostaci
•	Potencijal za proizvodnju proizvoda više dodate vrednosti, uključujući organske proizvode
•	Dobro pozicioniranje i konkurentnost na regionalnom tržištu + trgovinski sporazumi sa EU, Rusijom i zemljama CEFTA
•	Bogatstvo prirodnih resursa (zemljište), kulturnog nasleđa i biodiverziteta
•	Potencijal za direktan plasman na tržište i stvaranje proizvoda sa višom dodatom vrednošću u poljoprivrednim domaćinstvima
•	Deo okvirnog zakonodavstva EU već prenet u nacionalno zakonodavstvo
•	Zakon o bezbednosti hrane već uključuje najveći broj principa koje zahtevaju pravne tekovine EU
•	Napredak u pogledu usklađivanja sa organizacijama zajedničkog tržišta, politikama ruralnog razvoja, bezbednosti hrane, kao i veterinarskim i fitosanitarnim politikama
•	Napredak u pripremama  sistema upravljanja i kontrole u okviru IPARD	•	Fragmentisane, nekonsolidovane parcele
•	Tehnička i tehnološka zastarelost i neefikasan sistem prenosa poljoprivrednih znanja
•	Savetodavne službe nisu modernizovane za nove izazove i očekivanja poljoprivredne zajednice
•	Slaba svest o pitanjima životne sredine
•	Standardi bezbednosti hrane još uvek nisu unapređeni i usklađeni sa zahtevima EU
•	Nedostatak obrazovane, obučene i stručne radne snage u ruralnom sektoru
•	Nedostatak kontinuiteta u razvoju i unapređenju partnerstava na lokalnom nivou
•	Nedostatak svesti o agro-ekološkim potrebama
•	Veliki deo poljoprivrednog sektora nije integrisan u poljoprivredno-prehrambeni lanac snabdevanja
•	Nedostatak interesovanja za saradnju među poljoprivrednicima i ruralnim preduzetnicima
•	Neiskorišćeni prirodni resursi i kulturno nasleđe ruralnih područja
•	Nerazvijena ili zanemarena ruralna fizička i socijalna infrastruktura
•	Nerazvijena ili zanemarena ruralna fizička i društvena infrastruktura
•	Slabi administrativni kapaciteti u pogledu broja zaposlenih i njihovog kvaliteta za delotvorno planiranje politika, sprovođenje i praćenje ispunjenja zahteva EU
•	Nedovoljan pristup finansiranju i ograničeni kapaciteti za ulaganja
•	Nedovoljna statistička osnova za politike uporedive sa Eurostat sistemom
•	Slaba otpornost poljoprivrede na klimatske promene
Prilike	Pretnje
•	Mogućnost rasta izvoza, naročito proizvoda sa višom dodatom vrednošću
•	Mogućnost privlačenja SDI
•	Rast tržišta za postojeću proizvodnju sirovina i gotovih proizvoda
•	Sposobnost stvaranja novih radnih mesta i rast zaposlenja putem diversifikacije robe i usluga koje pružaju poljoprivredna gazdinstva
•	Rast atraktivnosti ruralnih područja za ulaganja i život
•	Dostupnost finansiranja iz pretpristupnih i bilateralnih sredstava EU
•	Ubrzavanje procesa pridruživanja EU	•	Trend klimatskih promena može da dovede do dugoročnog pada poljoprivredne proizvodnje
•	Nedovoljno resursa u državnom budžetu za podršku poljoprivrednim politikama i nedovoljna finansijska sredstva za privatni sektor
•	Nedovoljni kapaciteti za udruživanje resursa i apsorpciju sredstava EU
•	Veća konkurencija na domaćem i regionalnim tržištima i sa državama članicama EU putem postepenog sprovođenja Prelaznog sporazuma i regionalnih SSP
•	Nastavak intenzivne depopulacije sela i posledice
•	Neizvesnost na putu reformi ka pravnom usklađivanju sa EU
•	Nedostatak stabilnosti i česte promene sektorskih politika i uprave odgovorne za sprovođenje politika
•	Kašnjenje usvajanja nacionalne strategije i odgovarajuće dokumentacije
•	Nedostatak napretka u uspostavljanju održivog partnerstva lokalnih zainteresovanih strana
Kako bi odražavao navedeno i vodio programiranje pomoći, opšti cilj formulisan je kako sledi:
Održiv i konkurentan sektor poljoprivrede koji poštuje visoke standarde životne sredine, kvaliteta i bezbednosti hrane, osiguravajući istovremeno unapređen kvalitet života u ruralnim područjima.
Ovim ciljem postavlja se jasan smer razvoja održivog i efikasnog poljoprivrednog sektora kako bi se povećala i pojačala konkurentnost na regionalnim i svetskim tržištima; uskladilo snabdevanje poljoprivrednim i prehrambenim proizvodima sa potražnjom domaćih i inostranih potrošača, uključujući njihovu želju za većim kvalitetom hrane, bezbednošću hrane i higijenom; promovisao kvalitet života stanovništva u ruralnim područjima i zaštita životne sredine; jačali kapaciteti za prilagođavanje javnih politika poljoprivrede i ruralnog razvoja kako bi bile u skladu sa standardima ZPP.
Navedeni cilj je moguće ostvariti putem sprovođenja niza mera i aktivnosti spojenih u četiri prioriteta:
Prioritet 1: Povećanje konkuretnosti sektora poljoprivrednog poslovanja i stvaranje uslova za održivi rast prihoda poljoprivrednika (uz poziv na IPARD osu 1)
Ciljevi prioriteta jesu: unapređenje poljoprivrednih gazdinstava modernizacijom i primenom standarda EU u proizvodnim praksama; razvoj poljoprivredno-prehrambenog lanca unapređenjem rukovanja, prerade i plasmana na tržište poljoprivrednih i prehrambenih proizvoda u skladu sa standardima EU; podsticanje saradnje poljoprivrednika i poljoprivrednih preduzeća; unapređenje poljoprivrednih savetodavnih službi boljim usvajanjem rezultata istraživanja, primenom inovativnih rešenja i prenošenjem znanja poljoprivrednim proizvođačima.
Uprkos važnosti poljoprivrede za ekonomiju Republike Srbije, poljoprivredna proizvodnja u mnogim oblastima i dalje je slaba i nekonkurentna; ovo je rezultat istorijski slabih nivoa ulaganja, velikog broja veoma malih imanja, kao i neizvesnog tržišta zemljišta. Ključna karakteristika poljoprivrede u Republici Srbiji jesu varijacije između različitih proizvodnih sektora, od čega su pojedini konkurentniji od drugih. Primeri su povrće, šećer i pojedina biljna ulja; međutim, sektor voća (naročito određene vrste bobičastog voća) zauzeo je snažnu poziciju u izvozu. Postojeći nedostaci sistema za poljoprivrednu proizvodnju i rukovanje hranom i nedostatak usklađenosti sa međunarodnim standardima prepreke su za konkurentnije prisustvo poljoprivrednih proizvoda Republike Srbije na međunarodnim tržištima. Postupak liberalizacije izložio bi lanac snabdevanja hranom Republike Srbije konkurenciji zrelih privreda i izuzetno efikasnih, dobro organizovanih međunarodnih preduzeća. Iz istog razloga, prihodi poljoprivrednika tokom narednog perioda biće izloženi velikim rizicima. Ekonomski položaj primarnih proizvođača nepogodan je, dok su potrebe za ulaganjem koje bi doprinelo rastu poljoprivredne proizvodnje visoke. Bez podrške u vidu ulaganja poljoprivrednici u Republici Srbiji neće moći da ostvare održiv rast prihoda i da se suoče sa stranom konkurencijom. Kako bi bio spreman za tu vrstu konkurencije, poljoprivredno-prehrambeni lanac u Republici Srbiji moraće da reši niz ozbiljnih uskih grla. Službama za poljoprivredno savetovanje potrebna je funkcionalna modernizacija i izgradnja savetodavnih kapaciteta u oblasti savremenih tehnologija, uz sprovođenje poljoprivrednih politika.
Pristup jeste da se podrži razvoj poljoprivredne proizvodnje sa višom dodatom vrednošću modernizacijom sektora (primarna poljoprivredna i preradna postrojenja) i poštovanjem standarda kvaliteta i dobrih praksi EU u proizvodnji, žetvi, rukovanju, preradi i skladištenju; razvoj organske poljoprivrede, pospešivanje pristupa tržištu za organske proizvode i podizanje svesti javnosti; pospešivanje inovacija i njihovog transfera putem unapređenih poljoprivrednih savetodavnih sistema; omogućavanje pristupa na tržišta sirovina, tržišta proizvoda i poluproizvoda za poljoprivrednike i poljoprivredno-prehrambene operatere, podsticanje saradnje poljoprivrednika i ruralnih poljoprivrednih preduzeća.
Prioritet 2: Unapređenje kvaliteta života ruralnog stanovništva i atraktivnosti ruralnih područja (uz poziv na IPARD ose 2 i 3)
Ciljevi prioriteta jesu: unapređenje i razvoj ruralne infrastrukture za kvalitetniji život i bolje poslovanje; diversifikacija ruralne privrede i stvaranje novih prilika za zapošljavanje van poljoprivrednih imanja; razvoj inicijativa zasnovanih na lokalnom nivou i šire primene agro-ekoloških aktivnosti;
Ostvarivanje održivog rasta ruralne ekonomije jedan je od ključnih nacionalnih prioriteta, zbog već izraženog i sve većeg jaza na relaciji urbano/ruralno. Nepostojanje novih radnih mesta i nedovoljni opšti kapaciteti za zapošljavanje dovode do izuzetne zavisnosti ruralne ekonomije od poljoprivrede i doprinose ruralnom siromaštvu. Ovakva zavisnost povećava pritisak na lokalne resurse i životnu sredinu u poljoprivredi. Mala primanja i ograničen broj radnih mesta u ruralnim područjima glavni su razlozi za proces odliva stanovništva sa seoskih područja u domaće i inostrane gradske centre, koji je prvenstveno vođen mladima i preti daljom depopulacijom ruralnih područja. Fizička ruralna infrastruktura i usluge su u padu i potrebni su im renoviranje i rekonstrukcija kako bi se podržao rast standarda života u ruralnom podruručju i pristup određenim tržištima (lokalno, gradsko, tržište rada itd.). Modernizovana infrastruktura jedan je od najvažnijih preduslova za dalje kapitalne investicije.
Od značaja je manjak mogućnosti za rad van poljoprivrednih imanja u ruralnim područjima. Ruralnim preduzećima potrebna je podrška za proizvodnju i pružanje usluga u ruralnim područjima i uspostavljanje mreže za saradnju sa već postojećim malim i srednjim preduzećima kako bi se podstakao rast ruralne ekonomije.
Rukovanje i prerada malog obima poljoprivrednih proizvoda , proizvodnja tradicionalnih proizvoda, zaštita naziva i porekla proizvoda, sakupljanje prirodnog (divljeg) voća, uzgajanje začina, lekovitih i aromatičnih biljaka itd. smatraju se potencijalnim prilikama. Utvrđene su potrebe za izgradnjom, rekonstrukcijom i adaptacijom autentičnih tradicionalnih objekata koji mogu da se koriste za smeštaj, ugostiteljstvo, kao mlinovi, vinski podrumi i za razvoj rekreativnih oblasti za svrhe turističke aktivnosti i proizvodnju tradicionalnih rukotvorina. Unapređenje ruralne infrastrukture, bolji uslovi za valorizaciju prirodnih resursa i prirodnog nasleđa, razvoj lokalnih proizvoda kao i bolji pristup finansijskom kapitalu, robi, uslugama i znanju, ključni su pravci za ostvarivanje održivog razvoja ruralnih područja.
Pristup jeste da se pomogne unapređenju fizičke ruralne infrastrukture i usluga ulaganjem u renoviranje i rekonstrukciju sistema vodovoda i kanalizacije, prerade otpadnih voda malog obima, lokalnih puteva, uključujući šumske puteve putem razvoja planova, tehničkih nacrta i relevantne projektne dokumentacije. Stvaranje mogućnosti za rad van poljoprivrednih imanja, uključujući valorizaciju prirodnih resursa i ruralnog nasleđa, agro-turizam i van-poljoprivredni razvoj mikro-preduzeća, razvoj lokalnih proizvoda i rukotvorina; povećanje obima usluga u ruralnim područjima i podsticaj za saradnju malih i srednjih preduzeća radi rasta ruralne ekonomije; pospešivanje pristupa finansijskom kapitalu, robi, uslugama i znanju za ruralno stanovništvo. Jačanje inicijativa lokalne zajednice zasnovanih na pristupu LEADER; šira primena agro-ekološkihaktivnosti sa svrhom očuvanja kako agrobiodiverziteta tako i biodiverziteta divlje flore i faune putem posrednih aktivnosti zaštite staništa i autentičnih poljoprivrednih predela visoke prirodne vrednosti. 
Prioritet 3: Jačanje administrativnih kapaciteta za usklađivanje poljoprivredne politika  (stub 1 ZPP) i politike ruralnog razvoja (IPARD i stub 2 ZPP) i instituija sa pravnim tekovinama EU (uz poziv na izgradnju administrativnih kapaciteta)
Ciljevi prioriteta jesu: unapređenje i jačanje administrativnih i institucionalnih kapaciteta za usklađivanje poljoprivrede i organizacije poljoprivrednog tržišta sa pravnim tekovinama EU; unapređenje i jačanje administrativnih i institucionalnih kapaciteta za usklađivanje ruralnog razvoja sa pravnim tekovinama EU.
Potrebno je uspostaviti administrativne kapacitete i institucionalni okvir sektora poljoprivrede i ruralnog razvoja zemlje radi delotvorne primene politika u oblasti poljoprivrede, kao i radi odgovarajućeg funkcionisanja tržišta koje omogućuje poljoprivredno-prehrambenom lancu da se nadmeće na domaćem i spoljnim tržištima. Pripreme uočene u dosadašnjem periodu bile su koncentrisane na usvajanje zakonodavnih uslova pravnih tekovina EU i prve korake ka uspostavljanju novih i unapređenju postojećih institucija. Usvojen je veliki broj zakona i pravnih propisa, ali je njihovo delotvorno sprovođenje u više oblasti u ranim fazama. Radi podizanja opšteg nivoa bezbednosti, informisanja, sigurnosti, zaštite zdravlja i interesa potrošača u oblasti bezbednosti i kavaliteta hrane i prižanja informacija i obaveštavanja o standardima, smernicama i preporukama uzrađenim od strane. Codex Alimentarius Komisije  i u toku su pripreme za osnivanje Nacionalnog Codex komiteta. 
Pošto će nove mere biti deo prioriteta ruralnog razvoja u novom programu (IPARD II), potrebno je dodatno podržati strukture za sprovođenje ruralnih politika u pogledu operativnih programa i sprovođenja poljoprivrednih politika, kao i izmena ZPP. Još uvek postoje prilično velike razlike u poređenju sa zahtevima EU. Još uvek postoje nedostaci u vršenju analiza, praćenju i ocenjivanju poljoprivrednih politika.
Prioritetom će biti podržan razvoj  i  sistema za administraciju i  kontrolu (integrisani administrativni i kontrolni sistem(IACS), identifikacija poljoprivrednih proizvođača, sistem za identifikaciju zemljišnih parcela(LPIS)) uz unapređenje obuhvata i pokrivenosti prikupljanjem tržišnih podataka u skladu sa metodologijom Eurostat sistema (na osnovu ostvarenih rezultata pomoći u sklopu IPA 2012). Biće definisana i određena manje povoljna područja u Republici Srbiji. Potrebno je unaprediti i trajno razvijati sistem za upravljanje i podršku inicijativama zasnovanim na teritorijalnom principu(lokalne akcione grupe zasnovane na principima pristupa LEADER). Još uvek ne postoji sistem koji omogućuje sprovođenje određeniog broja agro-ekoloških mera posebno u smislu razvoja LPIS sistena koji će dati uvid u poljoprivredna područja visoke prirodne vrednosti kao i primene Nitratne direktive koja definiše nitratne zone ili zoniranje ekološke mere Republike Srbije u skladu sa EU regulativom Natura 2000..
Nedostaju efikasni sistemi za praćenje i analiziranje javnih rashoda za poljoprivredu i ruralni razvoj i mere zajedničkog tržišta, kao i sistem za identifikaciju i registraciju prava na plaćanja praćen administrativnim kontrolama. U bližoj budućnosti Upravljačko telo (UT)   i Agencije za plaćanja (AP)   odgovornih institucija povećaće broj zaposlenih u pogledu analize radnog opterećenja za novi set mera. Svi zaposleni moraće da prođu obuku za konkretne dužnosti, a institucije će biti osnažene.
Pristup jeste unapređenje administrativnih kapaciteta i institucionalnog okvira sektora poljoprivrede i ruralnog razvoja zemlje radi daljeg usklađivanja sa pravnim tekovinama EU; jačanje analitičkih sposobnosti za formulisanje i razvoj politika; jačanje struktura za planiranje, upravljanje i sprovođenje u oblasti poljoprivrednih i ruralnih politika – Upravljačko telo(UT) i Agencija za plaćanja (AP) – kao i njihovih kapaciteta i resursa; postepena izgradnja administrativnih kapaciteta, mehanizama za upravljanje i kontrolu za sprovođenje poljoprivrednih politika i organizacije zajedničkog tržišta.
Prioritet 4: Unapređenje standarda i sistema  bezbednosti hrane, zdravlje bilja, zdravlje i dobrobit životinja (uz poziv na usklađivanje sa pravnim tekovinama EU)
Ciljevi prioriteta jesu utvrđivanje standarda i sistema za bezbednost hrane i izgradnja relevantnih kapaciteta za njihovo sprovođenje.
Konkurencija na prilično zasićenim tržištima hrane u EU sve više raste u pogledu kvaliteta i bezbednosti. Utvrđivanje standarda o kvalitetu hrane i bezbednosti hrane i podsticaj učesnicima na tržištu da prihvate pravila važne su javne nadležnosti koje u sve većoj meri preuzimaju državni organi Republike Srbije. Ukoliko poljoprivredno-prehrambeni lanac Republike Srbije namerava da učestvuje u očekivanom proširenju savremenog maloprodajnog sektora, mora da uskladi kvalitet svoje ponude sa kvalitetom koji tržište zahteva. Veliki broj zakonodavnih i pravnih propisa nedavno su preneti u pravila i smernice za sve učesnike u poljoprivredno-prehrambenom lancu. Ipak, još uvek nisu završene zakonodavne i administrativne promene, a one same po sebi ne garantuju ispravnu primenu veterinarskog i fitosanitarnog zakonodavstva u skladu sa pravnim tekovinama EU. Sprovođenje propisa, uz strogoću i stručna znanja neophodna da bi funkcionisali, zahtevaju odgovarajuće institucije i razvoj delotvornih organizacija, kvalitetnih ljudskih resursa i vreme da se izgrade stručna znanja i veštine u ovoj oblasti. Tvining projekti usmereni na unapređenje kapaciteta u ovim oblastima počeli su tek nedavno. Ipak, situacija je izuzetno složena, a inspektore, savetodavce i poljoprivrednike je potrebno obučiti. Izgradnja kapaciteta za utvrđivanje standarda i sprovođenje propisa o sanitarnoj kontroli životinja i bilja zahteva dovoljno vremena i dostupnost finansijskih resursa.
Pristup jeste izgradnja i unapređenje sistema i standarda u sistemu bezbednosti hrane, uključujući hranu, hranu za životinje i životinjske nusproizvode u procesu usklađivanja sa pravnim tekovinama EU; izgradnja i unapređenje sistema i standarda za zdravlje bilja i sredstva za zaštitu bilja; izgradnja i unapređenje sistema i standarda za veterinarske usluge, zdravlje i dobrobit životinja; izgradnja i unapređenje neophodnih kapaciteta, kako ljudskih, tako i institucionalnih kako bi se standardi mogli sprovoditi, a sistemi bili efikasni.
B9.5. Sektorske mere za sprovođenje prioriteta u sektoru
Prioritet 1: Povećanje konkurentnosti sektora poljoprivrednog poslovanja i stvaranje uslova za održivi rast prihoda poljoprivrednika (uz poziv na IPARD osu 1)
Mera 1.1. Ulaganje u poljoprivredna gazdinstva, preradu i plasman poljoprivrednih proizvoda, uvođenje standarda EU za poljoprivredne proizvode i hranu
Ova mera usmerena je na podršku modernizaciji i restrukturiranju poljoprivrednih gazdinstava i postrojenja za preradu specijalizovanih za proizvodnju i preradu voća-povrća, mleka, mesa i drugih proizvoda koji odražavaju regionalne uslove proizvodnje u Republici Srbiji kako bi se povećala njihova konkurentnost putem efikasnijeg korišćenja proizvodnih resursa, uključujući uvođenje novih tehnologija, unapređenje uslova bezbednosti i kvaliteta za poljoprivredne proizvode, kao i usklađenosti poljoprivredne proizvodnje sa zahtevima u pogledu higijene, zdravlja biljaka i životinja, kao i zaštite životne sredine.
Biće obezbeđena podrška za ulaganja u modernizaciju i razvoj postrojenja za preradu i preduzeća koja posluju u prehrambenom sektoru, i pripremu proizvoda za prodaju na tržištu. Merom će biti podržana postrojenja koja prerađuju životinjske i ne-životinjske proizvode kupovinom skladišnih i rashladnih postrojenja, opreme za rukovanje i pakovanje, obeležavanje i drugih vrsta opreme u lancu prerade hrane, uz uvođenje savremenih ili posebnih tehnologija prerade. Biće obezbeđena podrška razvoju inovativnih rešenja u proizvodnji hrane i hrane za životinje..
Biće podstaknuta saradnja poljoprivrednih proizvođača i preduzeća kako bi se jačala njihova konkurentnost putem prilagođavanja proizvodnje i grupnim odgovorima zahtevima tržišta; zajedničkog plasmana proizvoda na tržište, uključujući pripremu za prodaju, centralizaciju prodaje i snabdevanje kupaca na veliko.
Ova mera odnosi se na IPARD II mere: 101, 102, 103 i 
Mera 1.2. Pospešivanje inovacija, prihvat istraživanja i prenošenje znanja putem savetodavnih službi
Podrška u okviru ove mere predviđa jačanje uloge savetodavne službe u transferu znanja i pružanju podrške poljoprivrednicima u proizvodnji inovativnih, konkurentnih proizvoda visokog kvaliteta. Biće obezbeđena podrška za uspostavljanje funkcionalnog sistema savetodavne službe u poljoprivredi, što bi trebalo da unapredi prihvatanje rezultata primenjenih istraživanja među poljoprivrednicima i vlasnicima privatnih šuma, i pomogne im sa uspostavljanjem sistema za prikupljanje podataka (Izveštaj o napretku useva, Sistem tržišnih informacija poljoprivrede Republike Srbije  itd.)
Biće uspostavljena mreža demonstracionih jedinica kako bi se unapredio transfer savremenih, tehnološki naprednih poljoprivrednih i preradnih praksi (uključujući organsku proizvodnju) iz istraživanja u primarnu poljoprivredu i jačala saradnja između poljoprivrednika, poljoprivrednih preduzeća i centara znanja. Biće razvijene efikasnije prilagođene savetodavne službe. Pružaće se saveti o dostupnoj strateškoj pomoći za poljoprivredu i ruralni razvoj za poljoprivredne proizvođače i stanovnike ruralnih područja, proračuni prihoda i troškova u pogledu primene novih tehnologija, mašina i opreme.
Podrška razvoju inovativnih rešenja u proizvodnji hrane biće obezbeđena podsticanjem saradnje između proizvođača i istraživača i pružalaca usluga u oblasti tehnološkog razvoja kako bi se stekla neophodna tehnička saznanja. Biće usmerena posebna pažnja na razvoj svesti o važnosti tehnološkog razvoja za povećanje prihoda poljoprivrednika.
Ova mera odnosi se na IPARD II mere: 303 i novu meru: Savetodavne službe – IPARD broj mere još uvek nije utvrđen.
Prioritet 2: Unapređenje kvaliteta života ruralnog stanovništva i atraktivnosti ruralnih područja (uz poziv na IPARD ose 2 i 3)
Mera 2.1. Stvaranje uslova za unapređenje ruralne infrastrukture
Ovom merom povećava se spremnost nadležnih organa u Republici Srbiji da u potpunosti iskoriste buduće finansiranje za ulaganja u fizičku infrastrukturu u ruralnim područjima. Mera će doprineti planiranju, kao i pripremi projektne dokumentacije neophodnej za budući razvoj infrastrukture u vidu projekata za rehabilitaciju lokalnih puteva, uključujući izgradnju protivpožarnih puteva sa elementima šumskih staza, izgradnju kanalizacionih sistema i, po potrebi, postrojenja za preradu otpadnih voda malog obima. Biće podržan lokalni pristup informacionim i komunikacionim tehnologijama. Merom će se doprineti razvoju šumske infrastrukture, njenom planiranju i izgradnji, kao i razvoju održivog upravljanja šumama radi iskorišćenja biomase. Pomoć će omogućiti pripremu dokumentacije neophodne za uređenje ruralnih područja.
Ova mera poziva se na IPARD II mere: 301
Mera 2.2. Podrška diversifikaciji ruralne ekonomije i otvaranju novih radnih mesta
Merom će biti podržana diversifikacija ekonomskih aktivnosti i razvoj alternativnih mogućnosti zapošljavanja, i stvoreni dodatni izvori prihoda za porodice poljoprivrednika i ruralno stanovništvo. Doprineće razvoju specijalizovanih proizvoda i pristupu tržištima van konvencionalnog prehrambenog lanca, proizvodnji tradicionalne hrane, robe i usluga, razvoju agro-turizma i centara za rekreaciju i usluga.
Biće podržane aktivnosti kojima se podiže svest i pružaju informacije svim potencijalnih akterima/ korisnicima u pogledu aktivnosti u vezi sa pripremom projekata i planiranjem poslovanja za prerađivačku proizvodnju malog obima kada su u pitanju poljoprivredni proizvodi , zaštitom oznaka geografskog porekla i porekla, sakupljanjem prirodnog (divljeg) voća, uzgajanjem začinskog, lekovitog i aromatičnog bilja itd. Korišćenje šumskih proizvoda važno je u ruralnom razvoju (biomasa i drvna goriva, šumski proizvodi koji nisu od drveta, ugljen itd.)
Takođe je predviđena podrška izgradnji, rekonstrukciji i adaptaciji autentičnih tradicionalnih objekata (smeštajni kapaciteti, ugostiteljski objekti, mlinovi, vinski podrumi), i proizvodnji u okviru starih zanata.
Ova mera poziva se na IPARD II mere: 302
Mera 2.3. Unapređenje lokalnih akcionih grupa (sličnih pristupu LEADER) i uvođenje agro-ekoloških aktivnosti 
Uspostavljene lokalne akcione grupe biće podržane radi jačanja njihovih administrativnih i upravljačkihkapaciteta. Razvoj partnerstava na lokalnom nivou zasnovanih na ključnim karakteristikama pristupa LEADER biće promovisan i podržan.
U pogledu agro-ekoloških aktivnosti, biće podržana organska proizvodnja, uz očuvanje autohtonih genetskih resursa domaćih životinja i poljoprivrednih biljnih kultura, dok će druge aktivnosti u pogledu unapređenja biodiverziteta divlje flore i faune kao i očuva njihovih habitata, očuvanja i negovanja poljoprivrednih područja visoke prirodne nrednosti, sprečavanja zagađenja vode i zemljišta, promovisanja tradicionalnih praksi žetve i ispaše biti definisane i primenjivane u onoj meri u kojoj je u datom trenutku izvodljivo. Biće podignuta svest među poljoprivrednom zajednicom istanovništvom u pogledu zaštite životne sredine u poljoprivredi i očuvanja prirodnih resursa.
Ova mera poziva se na IPARD II mere: 202 i 201 (agro-ekološke aktivnosti)
Prioritet 3: Jačanje administrativnih  kapaciteta za usklađivanje politika i institucija poljoprivrede (ZPP stub 1) i ruralnog razvoja (IPARD i ZPP stub 2) sa pravnim tekovinama EU (uz poziv na izgradnju administrativnih kapaciteta)
Mera 3.1. Unapređenje kapaciteta za analizu, programiranje, upravljanje projektima i sprovođenje u oblasti ruralnog razvoja
Ova mera predviđena je za podršku aktuelnim naporima za unapređenje pristupačnosti i transparentnosti postupaka dodele bespovratnih sredstava; kao i jačanje praćenja i ocenjivanja distribucije, korišćenja i uticaja mera ruralnog razvoja u okviru IPARD i budućeg Programa ruralnog razvoja EU. Kapaciteti za programiranje i upravljanje programom ruralnog razvoja biće pojačani u okviru podrške Upravljačkom telu(UT), kroz podršku za akreditaciju institucija (UT, AP) i biće obezbeđene odgovarajuće mere.
Usklađivanje putem identifikacije nedostajućeg pravnog i institucionalnog okvira neophodnog za sprovođenje agro-ekoloških mera, utvrđivanjem obuhvata podrške i potencijalnih korisnika. Uspostavljanje preduslova za kreiranje odgovarajuće osnove u vidu znanja za sprovođenje agro-ekoloških mera kao što su: mapiranje poljoprivrednih područja visoke prirodne vrednosti, Evropskih pejsaža i šumskih predela (uključujući Natura 2000 lokacije), razvoj Integrisanog šumskog informacionog sistema, i utvrđivanje područja osetljivih na  zagađenje nitratima. Obuka i savetodavna podrška korisnicima u pogledu primene agro-ekoloških mera i poštovanje dobrih poljoprivrednih i šumarskih praksi. Dalji razvoj u skladu sa Nacionalnim akcionim planom za razvoj organske poljoprivrede u Republici Srbiji, podrška Ministarstvu poljoprivrede, šumarstva i vodoprivrede u procesu pridruživanja Republike Srbije listi trećih zemalja EU.
Putem ove mere biće pružena podrška zaposlenima Agencije za plaćanja (AP) da delotvorno analiziraju različite aspekte prijava za finansiranje (tehnička analiza, finansijska i ekonomska izvodljivost, ocena rizika i upravljanja, aspekti ugovaranja i nabavke) putem pružanja obuke i tehničkih saveta. Smernice i podrška krajnjim korisnicima potencijalnog programa ruralnog razvoja biće obezbeđena putem obuke, kampanja za publicitet i podizanje svesti o programu ruralnog razvoja. Podrška krajnjim korisnicima biće organizovana putem struktura savetodavnih službi (nacionalnih i pokrajinskih) i drugih operatera, kao što su: organizacije civilnog društva, poljoprivredne škole i instituti i, konkretno, putem već uspostavljene Mreže za ruralni razvoj u Republici Srbiji. Ova mera predviđa dalju podršku razvoju buduće strukture za upravljanje pristupom LEADER i izgradnju mehanizama za sprovođenje agro-ekoloških mera u okviru IPARD 
Mera 3.2. Unpređenje administrativnog kapaciteta u pogledu poljoprivredne i prehrambene politike i organizacija zajedničkog tržišta
Ovom merom jačaće se kapaciteti za delotvorno sprovođenje i administriranje usklađivanja poljoprivrede sa Zajedničkom poljoprivrednom politikom. Analitički kapaciteti nadležnih organa u Republici Srbiji biće unapređeni radi planiranja, praćenja i ocenjivanja poljoprivrednih politika i ocene delotvornosti sprovedenih mera. Biće obezbeđena podrška za razvoj pokazatelja poljoprivrednih politika u skladu sa zahtevima EU, uključujući unapređenje obuhvata i pokrivenosti prikupljanjem tržišnih podataka u skladu sa Eurostat metodologijom; uspostavljanje Integrisanog sistema za administraciju i kontrolu, uključujući njegove podsisteme, između ostalog sistem identifikacije poljoprivrednika, dalji razvoj Sistema za identifikaciju zemljišnih parcela na osnovu rezultata ostvarenih uz pomoć IPA 2012; razvoj procedura za praćenje i analizu javnih rashoda za mere u oblasti poljoprivrede i ruralnog razvoja; sprovođenje mera Organizacija zajedničkog tržišta. Biće razvijen sistem za utvrđivanje i registraciju prava na plaćanja, uz relevantne administrativne kontrole i sistem provere na licu mesta. Biće definisana područja sa otežanim uslovima privređivanja u ruralnoj ekonomiji uz akcioni plan koji omogućuje njihovo uvođenje u politike podrške poljoprivredi. Biće obezbeđena podrška Upravi za zemljište zemljište za nastavak aktivnosti konsolidacije zemljišta.
Predviđaju se dalje aktivnosti izgradnje administrativnih kapaciteta u praćenju sprovođenja standarda. Podrška za jačanje administrativnih i operativnih kapaciteta za sprovođenje nacionalnih politika kvaliteta hrane radi osiguranja delotvornog sprovođenja određenih shema kvaliteta EU (npr. PDO, PGI, TSG, organska poljoprivreda, standardi marketinga) i uspostavljanje efikasnog sistema kontrole za ove proizvode. Pošto je nedavno uspostavljena nacionalna Codex kontakt tačka u okviru ministarstva nadležnog za poljoprivredu i ruralni razvoj, administrativni kapaciteti za rad nacionalnog Codex komitetabiće pojačani. Biće obezbeđena posebna podrška za sektor vina radi sprečavanja prevara u vršenju izotopskih analiza i unapređenje znanja u proizvodnji i plasmanu vina, kao i podrška u daljoj mezorejonizaciji vinogradarskih područja i jačanju kapaciteta udruženja potrošača grožća i vina i oznaka geografskog porekla vina. Takođe će pokrivati sistem kontrole i nadzora nad organskom proizvodnjom i plasmanom organskih proizvoda.
Prioritet 4: Unapređenje standarda i sistema za bezbednost hrane, zdravlja bilja, zdravlje i dobrobit životinja (uz poziv na usklađivanje sa pravnim tekovinama EU)
Mera 4.1 Izgradnja standarda i kapaciteta za veterinarske usluge, zdravlje i dobrobit životinja
Ova mera biće usmerena na potpuno usklađivanje sa pravnim tekovinama EU u oblasti veterine i zdravlja životinja. Obezbediće se podrška Upravi za veterinu za utvrđivanje potencijalnih raskoraka u procedurama za službenu kontrolu namirnica i stočne hrane i jačanje sistema kontrole hrane za životinje. Uzimajući u obzir prioritete predviđene u okviru NPAA, usmerenje prilikom usklađivanja biće u pogledu unapređenja standarda dobrobiti životinja. Biće sprovedene kampanje podizanja svesti i obrazovanja među poljoprivrednicima. Finansiraće se programi za iskorenjivanje i kontrolu bolesti životinja i kontrolu veterinarskih medicinskih proizvoda.
Mera 4.2 Jačanje sistema bezbednosti hrane
Ova mera doprineće dovršetku neophodnog pravnog i administrativnog okvira u bezbednosti hrane, a naročito jačanju sistema analize rizika i označavanja hrane i stočne hrane u skladu sa zakonodavstvom EU. Završetak razvoja sistema pratiće kampanje podizanja svesti i obrazovanja; unapređenje i dalji razvoj sistema za upravljanje životinjskim nusproizvodima, kategorizacija objekata i jačanje sistema brzog uzbunjivanja za hranu i hranu za životinje. Biće podržana izgradnja kapaciteta, obuka i opremanje inspekcijskih službi za bezbednost hrane, kao i obuka i podizanje svesti učesnika u prehrambenoj industriji. Finansiraće se dalji razvoj sistema laboratorija u prehrambenom lancu (pružanje obuke za uvođenje i razvoj novih dijagnostičkih protokola i metoda; nabavka opreme itd.).
Mera 4.3. Izgradnja standarda i administrativnih kapaciteta u oblasti zdravlja bilja i sredstava za zaštitu bilja
Ovom merom biće podržano usklađivanje sa pravnim tekovinama EU u fitosanitarnoj oblasti uz pažnju na tekuće promene na nivou EU. Usklađivanje zakonodavstva biće usmereno na pripreme/izmene zakonodavstva u skladu sa propisima EU o zdravlju bilja, semena i sadnog materijala koji će stupiti na snagu 2016. godine. Ovo važi za mere zaštite od štetnih organizama i stavljanje na tržište semena i sadnog materijala. Potrebna je podrška u oblasti zaštite zdravlja bilja, unapređenje sistema biljnih pasoša, uvođenje dijagnostičkih protokola i provera, kao i unapređenja vođenja registara u fitosanitarnoj oblasti u pogledu uvođenja specifičnog softvera za elektronsko upravljanje bazama podataka. Ovom merom biće podržano i sprovođenje novog Zakona o sredstvima za zaštitu bilja, a naročito uspostavljanje praćenja rezidua, sredstava za zaštitu bilja u hrani i hrani za životinje u skladu sa zahtevima EU; biće podržano jačanje postupka autorizacije i stavljanje na tržište, postregistraciona kontrola, prikupljanja statističkih podataka o prometu i primeni sredstava za zaštitu bilja, kao i održiva primena sredstava za zaštitu bilja, uključujući podizanje svesti o integrisanom upravljanju štetnim organizmima i obrazovne kampanje za poljoprivrednike.
Regionalne, prekogranične i transnacionalne teme u sektoru poljoprivrede i ruralnog razvoja
Instrumente od važnosti za regionalnu saradnju, kao što su podrška kroz višekorisničku IPA, prekograničnu saradnju i transnacionalne programe, potrebno je obezbediti za one aktivnosti u kojima je prednost regionalnog pristupa očigledna. 
Višekorisnička IPA
Pomoć u okviru višekorisničke IPA trebalo bi da se pruži onim aktivnostima koje zahtevaju saradnju svih strana kako bi se ostvarili pozitivni ishodi u regionu. Ove aktivnosti uključuju saradnju država u borbi protiv bolesti životinja i usklađivanje programa kontrole i iskorenjivanja. Pojedine aktivnosti već su pokrivene u okviru postojećih sporazuma o saradnji na bilateralnom nivou, ali bi u okviru IPA programa trebalo da se uvedu na regionalni nivo.
Iako su tokom prethodnih godina ostvareni značajni rezultati u ovoj oblasti (iskorenjivanje besnila i klasične svinjske groznice), potrebno je osigurati nastavak, prvenstveno sa prioritetnim bolestima koje postoje u okolnom regionu (slinavka i šap, afrička svinjska groznica, kuga malih preživara). Potrebno je predvideti aktivnosti za kratkoročne i dugoročne strateške planove za regionalnu saradnju u kontroli i istrebljenju bolesti životinja u okviru Zapadnog Balkana. Konkretno, aktivnosti će biti usmerene na unapređenje umrežavanja laboratorija, usklađene procedure za nadzor, razmenu epidemioloških informacija i zajedničke strategije kontrole bolesti životinja.
Još jedan aspekt regionalne saradnje u vezi je sa zemljištem i održivim upravljanjem šumama. Ova aktivnosti bi trebalo da se usmeri na zajedničke napore za sprečavanje zagađenja zemljišta i zajednički nadzor šuma, usmeren na sprečavanje šumskih požara, kao i unapređenje održivog upravljanja šumama, naročito čestarima i privatnim šumama uz usmerenje na energetske namene.
Prekogranična saradnja
Prekogranični IPA programi trebalo bi da se više usmere na sprovođenje zajedničkih elemenata programa ruralnog razvoja zemalja učesnica, prvenstveno onih u vezi sa ulaganjem u fizičku infrastrukturu od zajedničkog interesa (lokalni putevi, kanalizacija, kulturni/turistički objekti), ali i aktivnostima koje pokrivaju diversifikaciju aktivnosti ruralnih ekonomija. Glavni razlog za ovaj pristup leži u činjenici da najveći deo teritorije koji ima koristi od podrške za prekograničnu saradnju pripada ruralnim područjima.
Aspekti regionalne saradnje jesu: sprečavanje i kontrola šumskih požara u Zapadnoj Srbiji; korišćenje potencijala reka za navodnjavanje (naročito Drine); očuvanje poljoprivrednog biodiverziteta u prekograničnom regionu; podrška proizvođačima strateški važnih proizvoda za izvoz, kao što su bobičasto voće u Zapadnoj Srbiji.
Transnacionalni programi
Kako bi se doprinelo sprovođenju ciljeva Strategije EU za Dunavski region, prvenstveno onima koji se odnose na stub I „Povezivanje Dunavskog regiona“, a konkretnije prioritetnu oblast (1) Unapređenje mobilnosti i multimodalnosti (unapređenje regionalne / prekogranične infrastrukture i pristupa ruralnim područjima) i prioritetnu oblast (2) Podsticaj za održive izvore energije (uspostavljanje mehanizma za saradnju gradova i sela u regionu sa ciljem posvećenosti smanjenju emisija gasova staklene bašte, razmene najboljih praksi i probnim pilot projektima za energetsku efikasnost i obnovljive izvore energije, kao i nadogradnja „Saradnje u oblasti obnovljive energije za ruralna područja“), potrebna je tehnička pomoć za tehničku pripremu projekata i pomoći za radove i nabavku za projekte usmerene na podršku razvoju sela u Dunavskom regionu putem ulaganja u ruralni turizam i infrastrukturu, podsticanje diversifikacije ruralne ekonomije i unapređenje efikasnosti lokalne ekonomije jačanjem kapaciteta lokalnih zajednica i razvoja turizma (ruralnog, poljoprivrednog, ekološkog), razvoja lokalne trgovine, i unapređenja poljoprivredne proizvodnje u Dunavskom regionu.
B9.6. Institucionalni okvir za sprovođenje sektorskog pristupa
Za sektor poljoprivrede i ruralnog razvoja u Republici Srbiji u kontekstu sektorskog pristupa odgovorno je ministarstvo nadležno za poljoprivredu i ruralni razvoj sa svojim direkcijama i upravama: Uprava za veterinu, Uprava za zaštitu bilja, Uprava za poljoprivredno zemljište, Uprava za agrarna plaćanja, Direkcija za nacionalne referentne laboratorije i Uprava za šume; uz inspekcijske službe ministarstva. Pored toga, u rad sektora uključene su i sledeće institucije: Pokrajinski sekretarijat za poljoprivredu, vodoprivredu i šumarstvo, Poljoprivredna savetodavna stručna služba (na republičkom i pokrajinskom nivou), lokalne vlasti, nacionalne naučne i obrazovne institucije (sekundarno i tercijarno obrazovanje) i Zavod za intelektualnu svojinu (posebno za oznake geografskog porekla). Vodeća institucija za sektor je ministarstvo nadležno za poljoprivredu i ruralni razvoj. 
U kontekstu sektorskog pristupa, ministarstvo koordiniše rad svih relevantnih institucija u sektoru u pogledu planiranja, programiranja, sprovođenja i praćenja mera/aktivnosti u sektoru poljoprivrede i ruralnog razvoja podržane sredstvima EU i druge međunarodne razvojne pomoći. Odgovornost za formalno podnošenje i kasnije sprovođenje mera/aktivnosti zavisi od njihovog sadržaja i nadležnosti institucija uključenih u sektor poljoprivrede i ruralnog razvoja.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za poljoprivredu i ruralni razvoj.  SRG za poljoprivredu i ruralni razvoj odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći. Osim toga, SRG je odgovorna za predlaganje relevantnih mera i aktivnosti i podršku uvođenju sektorskog pristupa u sektoru poljoprivrede i ruralnog razvoja. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Institucije koje učestvuju u SRG jesu: ministarstvo nadležno za poljoprivredu i ruralni razvoj, ministarstvo nadležno za energetiku, ministarstvo nadležno za zaštitu životne sredine, ministarstvo nadležno za urbanizam i prostorno planiranje, ministarstvo nadležno za prirodne resurse, ministarstvo nadležno za regionalni razvoj, ministarstvo nadležno za lokalnu samoupravu, organ javne uprave nadležan za rodnu ravnopravnost i kancelarija odgovorna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije. 
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.
 
B9.7. Pokazatelji za merenje napretka 
PRIORITET 1: Povećanje konkurentnosti sektora poljoprivrednog poslovanja i stvoreni uslovi za održivi rast prihoda poljoprivrednika (uz poziv na IPARD osu 1)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1 Promena u obimu Bruto poljoprivredne proizvodnje (BPP) – indeks godišnjeg rasta, promena u odnosu na prethodnu godinu	%	-1.1 (2011)									Statistički godišnjak	Republički zavod za statistiku
1.2 Promena u obimu proizvodnje prehrambenih proizvoda – indeks godišnjeg rasta, promena u odnosu na prethodnu godinu	%	- 2.9 (2011)									Statistički godišnjak	Republički zavod za statistiku
MERA 1.1: Ulaganje u poljoprivredna gazdinstva, preradu i plasman poljoprivrednih proizvoda, uvođenje standarda EU za poljoprivredne proizvode i hranu
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1 Broj podržanih poljoprivrednih gazdinstava	Br. gazdinstava										Izveštaj o napretku Agencije za plaćanja (AP)	Ministarstvo nadležno za poljoprivredu i ruralni razvoj
1.1.2 Broj podržanih preduzeća za preradu	Br. Preduzeća										Izveštaj o napretku AP	Ministarstvo nadležno za poljoprivredu i ruralni razvoj
1.1.3 Broj uspostavljenih grupa poljoprivrednika	Br. grupa										Izveštaj o napretku AP	Ministarstvo nadležno za poljoprivredu i ruralni razvoj
MERA 1.2: Pospešivanje inovacija, prihvat rezultata istraživanja i transfera znanja putem savetodavne službe
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1 Broj učesnika kurseva obuke po savremenom planu i programu	Br. učesnika										Ministarstvo nadležno za poljoprivredu, šumarstvo i vodoprivredu, izveštaj Odeljenja za ruralni razvoj	Ministarstvo nadležno za poljoprivredu i ruralni razvoj
1.2.2 Javna ulaganja u poljoprivredna istraživanja kao procenat BDP poljoprivrede	%										Izveštaj Ministarstva obrazovanja, nauke i tehnološkog razvoja	Ministarstvo obrazovanja, nauke i tehnološkog razvoja
PRIORITET 2: Unapređenje kvaliteta života ruralnog stanovništva i privlačnosti ruralnih područja (uz poziv na IPARD ose 2 i 3)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1 Ruralna domaćinstva iznad linije siromaštva	%	86.4 (2010)									Anketa o potrošnji domaćinstava / (SILC potencijalno)	Republički zavod za statistiku
MERA 2.1: Stvaranje uslova za unapređenje ruralne infrastrukture
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.1.1 Broj zrelih projekata spremnih za finansiranje
	Br. projekata										Ministarstvo nadležno za poljoprivredu, šumarstvo i vodoprivredu, AP, izveštaj Odeljenja za ruralni razvoj	Ministarstvo nadležno za poljoprivredu i ruralni razvoj
MERA 2.2: Podrška diversifikaciji ruralne ekonomije i otvaranju novih radnih mesta
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.2.1 Broj sprovedenih projekata koji se odnose na diversifikaciju ruralne ekonomije	Br. projekata										Izveštaj o napretku AP	Ministarstvo nadležno za poljoprivredu i ruralni razvoj
2.2.2 Zaposlenost ruralnog stanovništva van poljoprivrede	% ukupno zaposlenog ruralnog stanovništva	58.3 (2012)									Anketa o radnoj snazi 	Republički zavod za statistiku
MERA 2.3 Unapređenje lokalnih akcionih grupa (sličnih pristupu LEADER) i uvođenje agro-ekoloških aktivnosti
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
2.3.1 Broj registrovanih novih LAG-ova	Br. LAG										Izveštaj Odeljenja za ruralni razvoj Ministarstvo nadležno za poljoprivredu, šumarstvo i vodoprivredu	Ministarstvo nadležno za poljoprivredu i ruralni razvoj
2.3.2 Broj podržanih agro-ekoloških aktivnosti	Br. projekata										Izveštaj o napretku AP	Ministarstvo nadležno za poljoprivredu i ruralni razvoj
PRIORITET 3: Jačanje administrativnih kapaciteta za usklađivanje javnih politika i institucija u oblasti poljoprivrede (ZPP stub 1) i ruralnog razvoja (IPARD i ZPP stub 2) sa pravnim tekovinama EU (uz poziv na izgradnju administrativnih kapaciteta)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1 Potpisan prenos ovlašćenja za  za upravljanje IPARD sredstvima	DA/NE						DA				Izveštaj Odeljenja za ruralni razvoj Ministarstvo nadležno za poljoprivredu, šumarstvo i vodoprivredu	Ministarstvo nadležno za poljoprivredu i ruralni razvoj
3.2 Zatvoreno poglavlje 11 pravnih tekovina EU	DA/NE							DA			Izveštaj KEI (NPAA)	KEI
MERA 3.1: Unapređenje razvoja kapaciteta za analizu, programiranje, upravljanje programima i sprovođenje
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
3.1.1 IPARD operativna struktura  spremna za sprovođenje IPARD programa	DA/NE					DA						Ministarstvo nadležno za poljoprivredu i ruralni razvoj
3.1.2 IPARD mere definisane u IPARD programu  akreditovane	DA/NE					DA						Ministarstvo nadležno za poljoprivredu i ruralni razvoj
MERA 3.2: Unapređenje administrativnih kapaciteta za politike u oblasti poljoprivrede i hrane, kao i zajedničkog tržišta
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
 3.2.1 % sprovedenih  politika usklađenih sa EU u odnosu na planirane u sektoru PRR	%										Izveštaj Odeljenja za agrarne politike Ministarstvo nadležno za poljoprivredu, šumarstvo i vodoprivredu	Ministarstvo nadležno za poljoprivredu i ruralni razvoj

PRIORITET 4: Unapređenje standarda i sistema za bezbednost hrane, zdravlje bilja, zdravlje i dobrobit životinja (uz poziv na usklađivanje sa pravnim tekovinama EU)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.1 % usvojenih propisa usklađenih sa EU u odnosu na godišnji NPAA	%										Godišnji izveštaj KEI o NPAA	KEI
4.2 % sprovedenih propisa usklađenih sa EU u odnosu na broj usvojenih	%										Izveštaj zakonodavnog odeljenja Ministarstvo nadležno za poljoprivredu, šumarstvo i vodoprivredu	Ministarstvo nadležno za poljoprivredu i ruralni razvoj
Mera 4.1 Izgradnja standarda i kapaciteta za veterinarske službe, zdravlje i dobrobit životinja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.1.1 % sprovedenih standarda i sistema kontrole usklađenih sa EU u oblasti veterine, zdravlja i dobrobiti životinja u odnosu na planirane (3)	%										Registar laboratorija Veterinarske inspekcije	Ministarstvo nadležno za poljoprivredu i ruralni razvoj
4.1.2 % laboratorijskih ispitivanja koja ispunjavaju zahteve usvojenih standarda u odnosu na početnu vrednost (2)	%										Registar laboratorija Veterinarske inspekcije	Ministarstvo nadležno za poljoprivredu i ruralni razvoj
4.1.3 Promena broja slučajeva bolesti životinja i zoonoza u odnosu na početnu vrednost	%										Registar bolesti Veterinarske inspekcije	Ministarstvo nadležno za poljoprivredu i ruralni razvoj
MERA 4.2: Jačanje sistema bezbednosti hrane
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.2.1 % sprovedenih standarda i dijagnostičkih protokola usklađenih sa EU u odnosu na planirane (3)	%										Ministarstvo nadležno za poljoprivredu, šumarstvo i vodoprivredu, 	Ministarstvo nadležno za poljoprivredu i ruralni razvoj
4.2.2 Broj laboratorijskih ispitivanja koja ispunjavaju zahteve usvojenih standarda i protokola za bezbednost hrane	Br. ispitivanja										Ministarstvo nadležno za poljoprivredu, šumarstvo i vodoprivredu, 	Ministarstvo nadležno za poljoprivredu i ruralni razvoj
4.2.3 Promena slučajeva bolesti uzrokovanih hranom u odnosu na početnu vrednost	%										Godišnji izveštaj Ministarstva zdravlja	Ministarstvo nadležno za zdravlje
MERA 4.3: Izgradnja standarda i administrativnih kapaciteta u oblasti zdravlja bilja i sredstava za zaštitu bilja
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
4.3.1 % sprovedenih fitosanitarnih standarda i kontrolnih sistema za zdravlje bilja i sredstva za zaštitu bilja usklađenih sa EU u odnosu na planirane	%										Izveštaj Uprave za zaštitu bilja	Ministarstvo nadležno za poljoprivredu i ruralni razvoj
4.3.2 Broj laboratorijskih ispitivanja koja ispunjavaju zahteve usvojenih standarda usklađenih sa EU	Br. ispitivanja										Izveštaj Uprave za zaštitu bilja	Ministarstvo nadležno za poljoprivredu i ruralni razvoj
4.3.3 Smanjenje slučajeva pojave štetnih organizama

	%										Izveštaj Uprave za zaštitu bilja	Ministarstvo nadležno za poljoprivredu i ruralni razvoj

 
B9.8. Delotvornost, efikasnost i održivost pomoći
Prema proceni ukupno realizovanih oko 91 milion evra zvanične razvojne pomoći tokom perioda 2007-2012. godine (izvor: ISDACON) sektor poljoprivrede i ruralnog razvoja (PRR) zauzima 8. mesto među svim primaocima podrške međunarodnih donatora. Postoje tri glavna izvora međunarodne podrške: EU putem IPA fondova; bilateralna podrška – od zemalja EU putem njihovih razvojnih agencija (Nemačka, Holandija, Danska, Švedska, Austrija, Italija itd.) i drugih zemalja (SAD, Japan, Norveška, Švajcarska); i podrška međunarodnih organizacija i MFI putem kreditnih linija, zajmova i bespovratnih sredstava (UNDP, FAO, EBOR, SB, USAID, Ministarstvo poljoprivrede SAD, Nemačka itd.) Najveći i najvažniji donator u sektoru bila je EU sa ukupno realizovanih 58 miliona evra u periodu 2007-2013. godine u okviru IPA komponente I. 
IPA I finansijska podrška za sektor PRR tokom 2007-2012. godine obezbeđena je za različite aktivnosti, npr. za uspostavljanje Mreže podataka o računovostvu na farmama u Republici Srbiji (Farm Accountancy Data Network - FADN), podršku Direkciji za nacionalne referentne laboratorije, podršku za bezbednost hrane, dobrobit životinja i kontrolu/iskorenjivanje klasične svinjske groznice i besnila (Višekorisnički program, 2008. godine, za Zapadni Balkan), razvoj održivog informacionog sistema za inspekcijske službe za ministarstvo nadležno za poljoprivredu i ruralni razvoj, izgradnju kapaciteta i podršku poljoprivredi i ruralnom razvoju u Republici Srbiji za sprovođenje IPARD itd. Podrška u okviru IPA 2013 za sektor PRR usmerena je na dalje unapređenje sistema za bezbednost hrane i kontrolu bolesti, modernizaciju poljoprivrednog i prehrambenog sektora i razvoj ruralnih područja sa zaštićenom životnom sredinom, ali i sa ciljem unapređenja kvaliteta života ruralnog stanovništva.
Dok su svi donatori izrazili podršku Republici Srbiji u ključnom cilju evropskih integracija i usklađivanja, kao i u pogledu nacionalnih prioriteta Strategije razvoja poljoprivrede (2005), njihovi programi i projekti često su bili specifičnije prirode, baveći se reformama tržišta i konkurentnošću (npr. veliki USAID projekat poljoprivrednog poslovanja, ili rad na savetodavnim stručnim službama putem Projekta reforme poljoprivrede u tranziciji Svetske banke), ili su imali opipljive projektne ciljeve u radu na unapređenju jednog artikla (npr. projekat za voće i bobičasto voće koji je finansirala Danska).  Međutim, u najvećem broju slučajeva, prema izveštaju „Ocene delotvornosti i efikasnosti razvojne pomoći Republici Srbiji po sektorima“,  relevantnost zvanične razvojne pomoći smatra se visokom, delotvornost podrške primetnija je na lokalnom nivou i sa bilateralnim projektima, dok je delotvornost podrške na centralnom nivou bila manje uspešna. Osim toga, efikasnost na ovom nivou ostala je problematična zbog nedostatka upravnih kapaciteta službenika ministarstva, usvajanja reaktivnog (pasivnog) pristupa, kao i nejasne raspodele odgovornosti za ostvarivanje ušteda putem efikasnosti, i može se smatrati slabom. Prema tome, dok su pojedinačni projekti možda ostvarili svoje ciljeve (delotvornost) i dalje ostvarili ishode (uticaj) u svom užem smislu, opšti uticaj sektora PRR je prilično slab i održivost ishoda će biti teško ostvariti.
Pored glavnih preporuka, predočenih u SIDA izveštaju o „Oceni delotvornosti i efikasnosti razvojne pomoći Republici Srbiji po sektorima“ (koncentrisati i integrisati zvaničnu razvojnu pomoć radi maksimalnog uticaja; jačati strateško planiranje i koordinaciju na centralnom nivou Vlade; primeniti najdelotvornije i najefikasnije modalitete zasnovane na dogovorenim pravilima; uspostaviti kulturu i usaditi sistem praćenja i ocenjivanja) koje su relevantne za sve sektore, u izveštaju su iznete i preporuke specifične za sektor. U cilju jačeg doprinosa sektora poljoprivrede i ruralnog razvoja ostvarivanju makroekonomske stabilnosti i ekonomskog oporavka Republike Srbije, sektoru je potrebna kreativnija vizija razvoja. U skladu sa izveštajima o ocenama, kako bi bio konkuretniji, sektor mora da počne da proizvodi više proizvoda sa velikom vrednošću, uz restrukturiranje, povećanje ulaganja i rezultata, produktivnosti i kvaliteta. Podrška putem zvanične razvojne pomoći doprineće preusmeravanju rada sektora u sledećim oblastima: istraživanje tržišta (da bi se utvrdila nova tržišta i buduća potražnja za hranom); jačanje istraživanja i razvoja sa ciljem proizvodnje proizvoda sa velikom vrednošću, podrška poljoprivrednim MSP kao izvoru zapošljavanja u ruralnim područjima; intenzivna mreža vodotokova za potrebe navodnjavanja; i jačanje savetodavne službe kao glavnih kanala za prenos znanja poljoprivrednicima. Uopšteno, Republika Srbija trebalo bi da unapredi efikasnost upravljanja procesom pridruživanja, upravljanja na osnovu rezultata, da unapredi efikasnost intervencija i da koristi više prilika za regionalnu razmenu znanja i iskustava (među bivšim jugoslovenskim republikama) na putu pridruživanja.

B10. TEMATSKA OBLAST KULTURE 
B10.1. Obuhvat i kontekst tematske oblasti
Obuhvat oblasti odražava nacionalne prioritete kao i potrebe nastale tokom procesa pridruživanja EU, predvođene pripremama za pregovore o poglavlju 26 – Obrazovanje i kultura. Za horizontalnu oblast kao što je kultura od značaja su sledeće teme i pod-oblasti:
	savremena umetnost i kultura
	kreativne industrije
	kulturna baština
	interkulturalni dijalog
	ljudska i građanska prava
	javni interes
	regionalna i međunarodna saradnja
	kultura i obrazovanje
	kulturni turizam i kultura i poslovanje.
Vlada Republike Srbije je objavila osnovnu  kulturnu politiku zasnovanu na Zakonu o kulturi, kao i međunarodnim konvencijama (Savet Evrope i UNESKO) koje je ratifikovala Republika Srbija. U strateškom i operativnom smislu, akcenat će biti na usvajanju i sledstvenom sprovođenju Strategije razvoja kulture za period 2013-2023. godine i rešavanju problema javnih ustanova kulture, prvenstveno nedelotvorne investicione politike u oblasti modernizacije glavnih nacionalnih ustanova kulture, ali i neefikasnom upravljanju, kako u upravi koja se bavi kulturnim politikama, tako i u samim ustanovama kulture. Cilj je dalji razvoj i revitalizacija kulturne infrastrukture i preispitivanje pristupa upravljanju i okoštalih praksi u ustanovama kulture. Nepotrebno je naglašavati da je međusektorska saradnja suštinski deo savremene definicije kulturne politike. Bez obzira na to, ukupan potencijal kulture kao činioca društvenog i ekonomskog razvoja ne koristi se u dovoljnoj meri.
Iako se kultura u Republici Srbiji suočava sa ozbiljnim ograničenjima u pogledu finansijskih problema i nedostatka državne strategije za kulturu, pojedinačne sistemske oblasti su održivije od drugih i pokazuju suštinsku vitalnost. Uloga civilnog sektora u ovom procesu izuzetno je značajna: OCD su realizovale brojne interdisciplinarne projekte u oblasti ljudskih prava, interkulturalnog dijaloga, pomirenja i regionalne saradnje, razvoja publike, inkluzije, rodnih i LGBT pitanja. S obzirom da je civilni sektor prilagodljiviji novim kulturnim strujanjima, njegov uticaj na sistem kulture i javnost postaje jači. Javni sektor takođe pokreće pojedine važne inicijative u pogledu savremenih pristupa sprovođenju kulturnih politika putem efikasnijeg i delotvornijeg upravljanja programskim konceptima (npr. Beogradska filharmonija, istraživački instituti i centri). Svako iz svog ugla javnog, odnosno civilnog sektora, daje podsticaj obrazovanju i izgradnji kapaciteta. Saradnja javnog, civilnog i privatnog sektora postoji, ali još uvek nije strateški pozicionirana kako bi sinergije bile delotvornije.
Jedan od glavnih izazova jeste decentralizacija sistema kulture. Kao odgovor na ovo pitanje, usvojeno je više lokalnih kulturnih strategija (Beograd, Kragujevac, Niš, Novi Sad) i strateških planova za niz lokalnih ustanova kulture (Leskovac, Pirot, Vranje, Zaječar), a brojne druge trenutno se razvijaju. Lokalne organizacije civilnog sektora takođe veoma aktivno doprinose ovom procesu.
Državni  budžet za kulturu tokom 2013. godine smanjen je na izuzetno nizak procenat (0,62%), što je proizvelo izuzetno snažne reakcije i javne rasprave. U skladu sa ovim trendom, i otvarajući pitanje koncepta samoodrživosti, organizacije kulture počele su da se okreću tržištu kulture, koje je još uvek nedovoljno razvijeno i neregulisano. Ove okolnosti izuzetno su ugrozile ispravan rad ustanova kulture. Finansijski problemi takođe izuzetno utiču na kvalitet programa, standarde produkcije i entuzijazam stručnih radnika. Osim toga, obim sponzorstava i drugih vidova uključivanja poslovnog sektora u podršku razvoju kulture drastično je opao zbog ekonomske krize.
Rast kreativnih industrija (pokrivajući teme u vezi sa kulturnim nasleđem i savremenom kulturom) nije u potpunosti zadovoljavajući, ali postoje određene inicijative u ovoj oblasti. Rezultati studije Grupe za kreativnu ekonomiju sprovedene u okviru projekta „Kreativna Srbija 2020“ u vezi sa veličinom i učinkom ciljnih grupa u ovoj pod-oblasti izuzetno obećavaju: zaposlenje sa punim radnim vremenom za 150.000 lica (kreativne i komplementarne industrije – oko 7,3% ukupnog zaposlenja); 8.230 preduzeća, 750 preduzetnika, oko 10 relevantnih građanskih inicijativa; 9,8 milijardi evra ukupnog obrta, što čini 16,8% ukupnog obrta ekonomije; doprinos centralnih kreativnih industrija iznosi 2,9% bruto dodate vrednosti (BDV), usluga podrške 6,9% BDV, a produktivnost je 35% viša od proseka za privredu Republike Srbije (2010. godina). 
U oblasti kulturnog nasleđa, institucionalna podrška usmerena je na: istraživanje, zaštitu, predstavljanje i održivo korišćenje nepokretnog i arheološkog nasleđa, nematerijalnog nasleđa i muzejskog fundusa, arhivske i bibliotečke građe. Iako je kultura prilično marginalizovana tema u pogledu zvanične razvojne pomoći, ističu se pojedine inicijative kao što je Projekat rehabilitacije Senjskog rudnika, što je jedini projekat u Republici Srbiji koji finansiraju Evropski parlament, u okviru pilot sheme za očuvanje i restauraciju kulturnog nasleđa na Zapadnom Balkanu, i Ljubljanski proces, kao zajednička inicijativa Saveta Evrope i EU.
Veliki problemi u ovoj oblasti odnose se na nedostatak strateškog usmerenja, slabo sprovođenje zakona, ograničene resurse koji se odražavaju kroz zastarele aktivnosti istraživanja, prezentacije, razvoja publike, animacije i medijacije. Pojedine među njima zavise od razvijenih i sveobuhvatnih digitalnih registara. Stanje u Republici Srbiji, nasuprot tome, ukazuje na različite stepene digitalizacije u nizu pod-oblasti, uz često zaobilaženje centralnih registara. Još jedan problem odnosi se na neefikasan rad i nedostatak odgovarajućeg upravljanja u ustanovama kulture. Nadležno ministarstvo niti prati, niti ocenjuje ostvarivanje rezultata, iako se skoro 69% budžeta ministarstva  prenosi njima. U tom smislu ima dosta prostora za unapređenje stanja.
B10.2. Strateški okvir
Nacionalni strateški okvir
S obzirom da još uvek ne postoji strateški okvir za oblast kulture, glavna polazišta za kulturne politike zasnovana su na Zakonu o kulturi i potvrđenim međunarodnim sporazumima i konvencijama navedenim u prilogu.
Na osnovu ovoga utvrđeno je deset prioritetnih principa razvoja kulture:
•	sloboda izražavanja u kulturnom i umetničkom stvaralaštvu,
•	autonomija društvenih subjekata u kulturi,
•	otvorenost i dostupnost kulturnih sadržaja javnosti i građanima,
•	poštovanje kulturnih i demokratskih vrednosti evropskih i nacionalnih tradicija i raznolikosti kulturnog izraza,
•	integracija kulturnog razvoja u dugoročni društveno-ekonomski i politički razvoj demokratskog društva,
•	demokratska kulturna politika,
•	jednakost društvenih subjekata u procesu osnivanja ustanova i drugih pravnih lica u kulturi i jednakost u procesima rada svih institucija i drugih subjekata u kulturi,
•	decentralizacija procesa odlučivanja,
•	organizovanje i finansiranje kulturnih aktivnosti,
•	podsticaj kulturnog i umetničkog izraza i očuvanje kulturnog i istorijskog nasleđa,
•	podsticanje održivog razvoja kulturnog okruženja kao sastavnog dela životne sredine.
Trenutno je u pripremi Strategija razvoja kulture koja pokriva period do 2023. godine, i biće u skladu sa navedenim principima. Strategija će analizirati postojeće stanje, glavne postulate kulturnog razvoja, ciljeve, prioritetne oblasti i prekograničnu saradnju, strateške pravce i instrumente koji obuhvataju zaštitu kulturne baštine, u zemlji i inostranstvu, promovisanje kulturne kreativnosti i produkcije (uključujući nacionalne manjine), rad institucija i drugih aktera u oblasti kulture i kapitalnih investicija ustanovama, ljudskim resursima i njihovo obrazovanje, naučno-istraživački rad, amaterizam i međuresornu saradnju (stimulisanje porezima, preduzetništvo). Usvajanje strategije planira se za 2013. godinu, u skladu sa NPAA.
S obzirom na navedene principe, analizu oblasti i SWOT analizu, NAD prioritet 1 definisan je ovako: Razviti sistem koji omogućuje sprovođenje standarda EU u kulturi i podstiče kulturnu raznolikost na teritoriji Republike Srbije“. Realizacija ovog prioriteta predviđena je putem dve vrste aktivnosti. Prva se odnosi na dalji razvoj instrumenata kulturnih politika – pravnih, finansijskih i organizacionih – uz poseban naglasak na bolje upravljanje javnim institucijama i kulturnim organizacijama, dok se druga vrsta aktivnosti usmerava na očuvanje kulturnog nasleđa i podršku kulturnoj produkciji i kreativnosti u umetnosti.
Regionalne i transnacionalne strategije
Strategija EU za Dunavski region za cilj ima podsticanje razvoja Dunavskog regiona i usvojena je 2011. godine. Strategijom se artikulišu četiri glavna stuba zajedničkih aktivnosti, od čega se prvi – Povezivanje Dunavskog regiona u okviru prioriteta 3: Promovisanje kulture i turizma, kontakta između ljudi, odnosi na razvoj ove oblasti. Predloženo je više aktivnosti koje se odnose na kulturu: korišćenje kulturne raznolikosti kao prednosti Dunavskog regiona; unapređenje saradnje i kontakta među ljudima različitog porekla, podsticanje kreativnosti i obezbeđivanje pokretačke snage za kulturne inovacije i ekonomski razvoj na osnovu nasleđa, tradicije i turizma; promovisanje kulturne i umetničke razmene; prikupljanje postojećih podataka o kulturnim aktivnostima i uspostavljanje sveobuhvatne baze podataka koja daje pregled kulturnih aktivnosti u Dunavskom regionu.
Dokumenta EU i međunarodni sporazumi u vezi sa sektorom
U Sporazumu o stabilizaciji i pridruživanju (Naslov VIII, Politike saradnje, član 103. – Saradnja u oblasti kulture) navodi se da saradnja služi povećanju uzajamnog razumevanja i poštovanja između pojedinaca, zajednica i naroda. Saradnjom bi trebalo da se promoviše kulturna raznolikost u okviru UNESKO Konvencije o zaštiti i unapređenju raznolikosti kulturnog izraza. Član 4. SSP usmeren je na saradnju kojom se promoviše audiovizuelna industrija i podstiču koprodukcije u oblasti televizije i filma.
Ratifikovane UNESKO konvencije: Konvencija o zaštiti i unapređenju različitosti kulturnog izraza (2005. godine, ratifikovana 2009. godine); UNESKO Konvencija o zaštiti svetske kulturne i prirodne baštine (1972. godine, obaveštenje o pridruživanju 2001. godine); UNESKO Unidroit Konvencija o ukradenim ili ilegalno izvezenim predmetima od kulturnog značaja (1995. godine, obaveštenje o pridruživanju 2001. godine); Konvencija o očuvanju nematerijalnog kulturnog nasleđa  (2003. godine, ratifikovana 2010. godine); Borba protiv nezakonite trgovine kulturnim dobrima (1970. godine, obaveštenje o pridruživanju 2001. godine); Zaštita kulturnih dobara u slučaju oružanih sukoba (1954. godine, obaveštenje o pridruživanju 2001. godine); Zaštita autorskih i srodnih prava (1952, 1971. godine, obaveštenje o pridruživanju 2001. godine); UNESKO Konvencija o pravima osoba sa invaliditetom (2006. godine). Ratifikovane konvencije Saveta Evrope: Konvencija za zaštitu ljudskih prava i osnovnih sloboda (1950. godine, ratifikovana 2004. godine); Evropska kulturna konvencija (1954. godine, ratifikovana 2011. godine); Konvencija o zaštiti arhitektonskog nasleđa Evrope (1985. godine, ratifikovana 2001. godine); Evropska povelja o regionalnim ili manjinskim jezicima (1992. godine, ratifikovana 2006. godine); Evropska konvencija o zaštiti arheološke baštine (revidirana) (1992. godine, ratifikovana 2009. godine); Evropska konvencija o kinematografskoj koprodukciji (1992. godine, ratifikovana 2004. godine); Okvirna konvencija za zaštitu nacionalnih manjina (1995. godine, ratifikovana 2001. godine); Okvirna konvencija Saveta Evrope o vrednosti kulturnog nasleđa za društvo (2005. godine, ratifikovana 2010. Godine); Evropska konvencija o predelu (2000. godine, ratifikovana 2011. godine). 
B10.3. Agenda EU 
Strategijom Evropa 2020 utvrđeni su sledeći pravci politika EU za period 2014-2020. godine:
	pametan rast – razvoj ekonomije zasnovane na znanjima i inovacijama
	održivi rast – promovisanje „zelenije“ i konkurentnije ekonomije koja efikasnije koristi resurse
	inkluzivan rast – podsticaj ekonomiji sa visokom stopom zapošljavanja koja obezbeđuje ekonomsku, društvenu i teritorijalnu koheziju.
Pametan rast označava jačanje znanja i inovacija kao pokretača našeg budućeg rasta. Ovo zahteva unapređenje kvaliteta obrazovanja, osnaživanje istraživačkog učinka, promovisanje inovacija i transfera znanja u čitavoj Zajednici, uz potpuno iskorišćenje informacionih i komunikacionih tehnologija i osiguranje da se inovativne ideje mogu pretvoriti u nove proizvode i usluge koji proizvode rast, doprinose otvaranju kvalitetnih radnih mesta i doprinose rešavanju evropskih i globalnih društvenih izazova.
Kreativna Evropa, kao novi okvirni program za kulturne i kreativne sektore Evrope u okviru višegodišnjeg finansijskog okvira za period 2014-2020. godine, doprineće iskorišćavanju prilika koje nude „digitalno doba“ i globalizacija i dostizanju njihovog potencijala kako bi doprinela ciljevima strategije Evropa 2020 u pogledu održivog rasta, otvaranja radnih mesta i društvene kohezije. Ovaj program otvara nove međunarodne mogućnosti, tržišta i publike, i nadovezuje se na uspeh programa u oblasti medija i kulture u kojima je i Republika Srbija učestvovala u periodu 2007-2013. godine. U pogledu međunarodne dimenzije, trenutni godišnji poziv sa promenljivim fokusom na zemlje biće napušten u korist većeg otvaranja programa zemljama u procesu pridruživanja, kandidatima i potencijalnim kandidatima, zemljama „Evropskog susedstva“  i Evropske ekonomske oblasti (EEO). U pogledu regionalnog obuhvata programa za medije, pristup bi trebalo pojednostaviti i ponuditi mogućnost učešća u „široj evropskoj audiovizuelnoj oblasti“, odnosno zemljama u procesu pridruživanja, kandidatima i potencijalnim kandidatima. 
Program Kreativna Evropa biće sačinjen od tri oblasti: 
	međusektorska oblast usmerena na sve sektore kulture i kreativnog rada;
	kulturna oblast usmerena na sektore kulture i kreativnog rada;
	medijska oblast usmerena na audiovizuelni sektor.
Opšti ciljevi novog okvirnog programa jesu: pospešivanje očuvanja i promocije evropske kulturne i jezičke raznolikosti i jačanje konkurentnosti kulturnih i kreativnih sektora sa ciljem promovisanja pametnog, održivog i inkluzivnog rasta.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B10.4. Opšti ciljevi i prioriteti u tematskoj oblasti (2014-2020. godine)
Uz analizu situacije predstavljenu u prethodnim odeljcima preduzeta je SWOT analiza kako bi se utvrdili dugoročni ciljevi i srednjoročni strateški prioriteti, uz realistične i ciljane mere.
Prednosti	Nedostaci
•	Nove inicijative u oblasti interdisciplinarnog i međusektorskog pristupa kulturi (umetnost, kultura, dizajn, arhitektura, poslovanje, kreativne industrije, društveni aktivizam, ljudska prava, društvena odgovornost, upravljanje u kulturi) – uglavnom ih pokreće civilni sektor
•	Duga tradicija istraživanja u kulturi
•	Razvoj lokalnih kulturnih strategija (na nivou grada i okruga)
•	Trajni dijalog sa susednim i drugim zemljama EU
•	Bogatstvo prirodnih resursa kombinovano sa zanimljivim kulturnim dobrima i potencijalom	•	Nedostatak strateškog usmerenja i delotvornih kulturnih politika
•	Nedostatak praćenja i ocenjivanja u sprovođenju javnih politika
•	Smanjen budžet za kulturu i nedostatak regulisanog tržišta kulture (nedostatak instrumenata za ekonomski podsticaj za ulaganja u kulturu)
•	Zastareli pristup kulturnoj produkciji, upravljanju i neodgovarajuća infrastruktura
•	Centralizovani kulturni sistem
•	Nizak nivo profesionalnih standarda u umetničkoj i kulturnoj produkciji
•	Nizak nivo profesionalnih standarda u zaštiti i predstavljanju kulturnog nasleđa
•	Nedovoljna međusektorska saradnja i koordinacija politika u vezi sa kulturom
Prilike	Pretnje
•	Stvaranje regionalnog tržišta zasnovanog na sličnim jezicima (film, izdavaštvo, izvođačke umetnosti, mediji)
•	Razvoj regionalne i međunarodne saradnje sa ciljem stvaranja međunarodno prepoznatljivog regionalnog identiteta
•	Bogat transkulturalni identitet kulturnog nasleđa
•	Kulturni turizam i razvoj lokalnih zajednica
•	IPA (naročito prekogranična saradnja i višekorisnička) i drugi međunarodni programi finansiranja
•	Potencijal kreativnih industrija
•	Nasleđe industrijske infrastrukture
•	Izgradnja kapaciteta kulturnih organizacija	•	Zamor kulturne scene (nedostatak sredstava, neregulisan sistem)
•	Propadanje kulture i sistema vrednosti zbog političkih i ekonomskih interesa
•	Nestanak nematerijalnog kulturnog nasleđa relevantnog za kulturni turizam i razvoj industrije i kulture
•	Zaštita, očuvanje i održivo korišćenje kulturnog nasleđa ugroženo zbog nedostatka sredstava
Uzimajući u obzir Zakon o kulturi i međunarodne obaveze u oblasti kulturnih politika, opšti cilj za period 2014-2020. godine jeste: Potpuno dostizanje profesionalnih standarda EU u sprovođenju opštih kulturnih politika, usmereno na zaštitu javnih interesa, slobode izražavanja, kulturnih identiteta, društvene kohezije i regionalnog razvoja.
U nedostatku strategije razvoja kulture, artikulisan cilj predstavlja odgovor na brojne uočene nedostatke, kako u formulisanju, tako i sprovođenju koherentne kulturne politike. Osim strateškog okvira, potrebno je jačanje institucija i drugih aktera u kulturi radi efikasnog rada i korišćenja oskudnih finansijskih sredstava na najdelotvorniji način i u skladu sa vrednostima utvrđenim ratifikovanim međunarodnim konvencijama i sporazumima.
Utvrđen je sledeći prioritet kako bi se doprinelo ostvarivanju opšteg cilja i odgovarajućih reformi u ovoj oblasti:
Prioritet 1: Razvoj sistema koji omogućava primenu standarda EU u kulturi i podstiče kulturnu raznolikost na teritoriji Republike Srbije
Uspostavljanje i sprovođenje standarda EU u oblasti kulturnih politika usmerenih na zaštitu i očuvanje kulturnih identiteta i kulturnog nasleđa, unapređenje društvene kohezije i međunarodne i regionalne saradnje ključni su ciljevi u ovoj oblasti. Kako bi se unapredio kulturni sistem, neophodno je usmeriti se na izgradnju kapaciteta svih aktera u kulturi (javne uprave na svim nivoima, kulturnih institucija/udruženja, privatnih inicijativa) sa ciljem pospešivanja ljudskih prava, slobode izražavanja, kulturne raznolikosti, interkulturalnog dijaloga, rodne ravnopravnosti i socijalnog uključivanja. Osim toga, sagledavanje kulture kao potencijalnog pokretača unapređenja konkurentnosti je potrebno ispitatu u smislu podrške kreativnim industrijama i kulturnom turizmu.
B 10.5. Mere za sprovođenje prioriteta u tematskoj oblasti
Prioritet 1: Razvoj sistema koji omogućava primenu standarda EU u kulturi i podstiče kulturnu raznolikost na teritoriji Republike Srbije
Mera 1.1. Jačanje profesionalnih standarda daljim razvojem instrumenata kulturnih politika (pravnih, finansijskih, organizacionih itd.)
Kako bi se pomoglo svim relevantnim akterima u kulturi da sprovedu kulturne politike na koherentniji i delotvorniji način, potrebna je podrška jačanju kapaciteta i institucija javne uprave na svim nivoima radi daljeg razvoja pravnih i finansijskih instrumenata i mehanizama. U pogledu pravnih instrumenata, ministarstvo je najavilo izmene i dopune Zakona o kulturi, u pogledu obezbeđivanja boljeg sprovođenja. Osim toga, postoji inicijativa za delimičnu izmenu nekoliko podzakonskih akata, nakon usvajanja izmena i dopuna Zakona o kulturi. U pogledu finansijskih mehanizama, ministarstvo nadležno za kulturu koristi otvorene pozive za niz programa i od ključne je važnosti uvođenje mehanizama za praćenje, ocenjivanje i izveštavanje radi ocene delotvornosti ovakve podrške.
Jedan od najvećih problema u sprovođenju kulturnih politika jeste zastareli pristup upravljanja i promovisanja kulturnih dobara i savremenih ostvarenja. Iz toga razloga, potrebna je podrška za unapređenje profesionalnih standarda i organizacionih aspekata rada kulturnih ustanova/udruženja/privatnih inicijativa u pogledu pospešivanja savremenih koncepata za osmišljavanje i sprovođenje projekata u savremenoj kulturno-umetničkoj produkciji i kulturnom nasleđu. Podrška je od ključne važnosti i u uvođenju efikasnijeg upravljanja ustanovama kulture putem razvoja strateških i planova upravljanja i izgradnje kapaciteta za njihovo sprovođenje.
Mera 1.2. Očuvanje kulturnog nasleđa i podrška kulturnoj produkciji i kreativnosti u umetnosti
Ovom merom biće podržana zaštita i očuvanje kulturnog nasleđa i promovisana savremena kulturna produkcija radi jačanja ustanova kulture i drugih operatera u oblasti kulture u pogledu pripreme i sprovođenja projekata. Kako bi se ostvario napredak u digitalizaciji kulturne baštine, od ključne je važnosti pomoć u završavanju centralnih nacionalnih registara, uz integraciju fragmentiranih sistema. Kako bi se promovisala i popularizovala kultura, pomoć je potrebna za unapređenje istraživanja u kulturi promovisanjem partnerstava između ustanova kulture koje pružaju obuku visokog nivoa o specifičnim temama i obrazovnih institucija (npr. Zavod za zaštitu spomenika kulture). Revidiranje zastarelih tehnika prezentacije uvođenjem novih koncepata izložbi u muzejima i na drugim mestima prioritetna je aktivnost za podršku. Osim toga, potrebna je saradnja i podrška u razmeni i mobilnosti pojedinaca/stručnjaka i kulturne produkcije. Sva buduća ulaganja trebalo bi da budu u bliskoj vezi sa pravcima nove strategije i pratiće procedure i kriterijume za utvrđivanje i selekciju investicionih projekata koje utvrdi TS NIPAK.
Regionalne, prekogranične i transnacionalne teme u kulturi
Instrumente od važnosti za regionalnu saradnju, kao što su podrška višekorisničke IPA, prekogranična saradnja i transnacionalni programi, potrebno je obezbediti za one aktivnosti u kojima je prednost regionalnog pristupa očigledna.
Podrška višekorisničke IPA podstiče zajedničke pristupe i regionalnu saradnju u oblasti kulturnog nasleđa i preispitivanju istorije kao sredstvu za dijalog, pomirenje i razvoj dobrosusedskih odnosa na području Zapadnog Balkana. Ljubljanski proces (EU i Savet Evrope), u kojem Republika Srbija aktivno učestvuje, već je proizveo rezultate (Franciskanski  manastir u Baču), a postoje i drugi projekti na spisku prioritetnih intervencija u ovom okviru u kome je potrebna podrška za pripremu projekata kulturne infrastrukture (npr. mlin Suvača u Kikindi, lokalitet Justinijana prima, Vojni zavod u Kragujevcu i livnica Pantelić u Beogradu).
U pogledu savremene kulturne i umetničke produkcije, interes je usmeren na postojeće inicijative kao što su Savet ministara kulture Jugoistočne Evrope, Mreža muzeja jugoistočne Evrope i Forum slovenskih kultura. Prema izjavi koju je usvojio Savet ministara kulture Jugoistočne Evrope, Republika Srbija dobila je podršku svih zemalja u regionu za pokretanje regionalnog mehanizma za Filmski fond.
Buduća IPA prekogranična saradnja i transnacionalna pomoć biće važna za razvoj „Puteva kulture“ i drugih vidova klastera i mreža kulturnog nasleđa u Dunavskom regionu radi nadovezivanja na pilot projekat „Put kulture – Dunavske tvrđave“ (koji je uključivao sedam gradova na Dunavu). Osim toga, kako bi se u potpunosti odražavali nacionalni prioriteti, potrebna je podrška za razvoj i promovisanje projekata u savremenoj kulturno-umetničkoj produkciji koji podstiču interkulturalni dijalog i vezu sa poslovnom zajednicom sa obe strane granice. Razmena najboljih praksi za kulturni turizam i osmišljavanje i promovisanje kvalitetnih zajedničkih proizvoda i usluga u odgovarajućim prekograničnim područjima doprinela bi lokalnom razvoju.
Prioriteti u vezi sa sprovođenjem Strategije EU za Dunavski region, a naročito oni koji se odnose na stub I – Povezivanje Dunavskog regiona putem promovisanja kulture i turizma i kontakta između ljudi, između ostalog će se koncentrisati na izgradnju profesionalnih kapaciteta na lokalnom i regionalnom nivou za najbolje kulturne prakse u Dunavskom regionu, očuvanje, zaštitu, rekonstrukciju i promovisanje kulturnog nasleđa i njegovog korišćenja za svrhe savremene produkcije. Za Republiku Srbiju od posebnog je značaja pospešivanje mobilnosti umetnika i kulturnih operatera u Dunavskom regionu (manifestacije, festivali, rezidencijalni programi itd.), izgradnja profesionalnih kapaciteta na lokalnom i regionalnom nivou usmerena na razvoj regionalne i međunarodne saradnje, čime se udružuju napori za stvaranje međunarodno prepoznatljivog regionalnog identiteta. Osim toga, umrežavanje i saradnja sa drugim evropskim gradovima na Dunavu, sa ciljem priznavanja evropskih vrednosti zajedničkog evropskog nasleđa od ključne je važnosti za ostvarivanje ciljeva strategije.
B10.6. Institucionalni okvir za sprovođenja pristupa tematske oblasti
Javnim politikama u oblasti kulture bavi se: ministarstvo nadležno za kulturu, ministarstvo nadležno za privredu, ministarstvo nadležno za obrazovanje, Pokrajinski  sekretarijat nadležan za kulturu (AP Vojvodina), lokalni organi.
Podršku donošenju i sprovođenju javnih politika u oblasti kulture pružaju: Nacionalni savet za kulturu putem rasprava o modelima i prioritetima kulturnih politika; jačanjem institucionalnog sistema i njegovih profesionalnih standarda (uključujući ponovni rad zatvorenih institucija koje čekaju renoviranje), razvojem publike, digitalizacijom javnih „sećanja“, razvojem međusektorskih odnosa (naročito uključivanjem privrede u finansiranje kulture) itd. Takođe postoje brojne druge institucije koje deluju u oblasti kulture: Nacionalni saveti nacionalnih manjina (20); Centri za kulturu nacionalnih manjina Vojvodine (5); ustanove kulture čiji je osnivač država (26); ustanove kulture čiji je osnivač region Vojvodine (13); ustanove kulture koje su osnovali gradovi i zajednice.
Organizacije civilnog društva igraju značajnu ulogu u društvu u Republici Srbiji u pogledu sprovođenja kulturnih politika. U oblasti savremenih koncepata u kulturi, kao i strateških ciljeva u kulturi, OCD u Republici Srbiji u pojedinim slučajevima čak i upravljaju funkcijama javnih ustanova kulture. Postoje i različite vrste privatnih inicijativa u kulturi kojima se sprovode kulturne politike od javnog interesa, koje su komplementarne javnom/civilnom sektoru, a značajno doprinose i razvoju kulturnih industrija. U manjoj meri prisutna je i filantropija.
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za oblast kulture i medija.  SRG za oblast kulture i medija odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, utvrđivanjem relevantnih mera/aktivnosti. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Sektorska radna grupa za oblast kulture i medija sastoji se od predstavnika Kancelarije za evropske integracije, ministarstva nadležno za poslove kulture, ministarstvo nadležno za poslove telekomunikacija, ministarstvo nadležno za poslove omladinu, Uprave za rodnu ravnopravnost Ministarstva nadležnog za poslove rada, zapošljavanja i socijalne politike. Rad ove SRG pridružen je radu SRG za OCD. Prema tome, predstavnici Kancelarije za saradnju sa civilnim društvom, Kancelarije za ljudska i manjinska prava, Zaštitnika građana i Poverenika za zaštitu ravnopravnosti takođe učestvuju na sastancima. Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije. 
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA.

 
B10.7. Pokazatelji za merenje napretka
PRIORITET 1: Razvoj sistema koji omogućava primenu standarda EU u kulturi i podstiče kulturnu raznolikost na teritoriji Republike Srbije
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1. % institucija i kulturnih organizacija koje rade u skladu sa razvijenim strateškim planovima i planovima za sprovođenje, i redovno izveštavaju o ostvarenju rezultata	 % 	N/P	N/P	30%	50%	80%	100%	100%	100%	100%	Godišnji izveštaj ministarstva, godišnji izveštaji ustanova kulture, izveštaj o kulturnim organizacijama	Ministarstvo nadležno za kulturu
1.2. Stepen/nivo digitalizacije u kulturi	%	N/P	N/P	20%	30%	50%	75%	85%	90%	100%	Godišnji izveštaji ustanova kulture,
Ministarstvo nadležno za kulturu	Ministarstvo nadležno za kulturu
MERA 1.1: Jačanje profesionalnih standarda radi daljeg razvoja instrumenata kulturne politike (finansijskih, pravnih, organizacionih itd.)
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Model/metodologija praćenja i ocenjivanja za sve otvorene konkurse ministarstva za (su)finansiranje		N/P	N/P			x					Izveštaji o oceni odgovarajućih otvorenih konkursa	Ministarstvo nadležno za kulturu
1.1.2. Broj ustanova kulture sa razvijenim planovima upravljanja, broj ustanova kulture sa odgovarajućim upravljačkim veštinama u upravnim strukturama	Br.	N/P	N/P	5 od 26	10 od 26	20 od 26	26 od 26
(100%)				Izveštaj ustanova kulture, Izveštaj organizacija kulture ZAPROKUL	Ministarstvo nadležno za kulturu
MERA 1.2: Očuvanje kulturnog nasleđa i podrška kulturnoj produkciji i kreativnosti u umetnosti
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. % završenih digitalizovanih tematskih jedinica u okviru centralnog digitalnog registra kulturne baštine	%	N/P					75%			100%	Godišnji izveštaji ministarstva, godišnji izveštaji nacionalnih ustanova kulture	Ministarstvo nadležno za kulturu
1.2.2.% digitalizacije nematerijalnog nasleđa u skladu sa predlozima UNESKO-a	%	N/P					50%			100%	Godišnji izveštaji ministarstva,
Godišnji izveštaj Centra za nematerijalno kulturno nasleđe Republike Srbije	Ministarstvo nadležno za kulturu
1.2.3. % izložbi koje uvode nove pristupe predstavljanju kulture	%	N/P	N/P	N/P	10%	30%	50%	60%	65%	70%	Godišnji izveštaji muzeja, godišnji izveštaji nezavisne kulturne scene (koordinišu NKSS, SEKO itd.)	Ministarstvo nadležno za kulturu
1.2.4. % zajedničkih projekata i manifestacija javnog i civilnog sektora u oblasti kulture	Br.	N/P	N/P				50%				Godišnji izveštaji ministarstva, godišnji izveštaji nezavisne kulturne scene (koordinišu NKSS, SEKO itd.)	Ministarstvo nadležno za kulturu

 
B10.8. Delotvornost, efikasnost i održivost pomoći
Evropska unija podržala je razvoj u oblasti kulture putem Transnacionalnog programa saradnje 2007-2013. godine „Jugoistočna Evropa“ - CULTEMA, Programa Zajednice EK „EK KULTURA 2007-2013. godine“ i podrške u okviru višekorisničke IPA pri čemu je Ljubljanski proces bio usmeren na preispitivanje istorije kao sredstva za dijalog na Zapadnom Balkanu. Na osnovu baze podataka ISDACON, ukupna realizovana međunarodna pomoć u periodu 2007-2012. godine procenjuje se na iznos od 42,35 miliona evra.
Među projektima koje su finansirali bilateralni donatori u oblasti kulture tokom perioda 2007-2013. godine među najistaknutijima su bili: Vlada Italije za modernizaciju/osnivanje ustanova kulture i stvaranje opštinskih omladinskih centara za kulturu i rekreaciju; Vlada Turske sa podrškom za renoviranje centara kulture; Vlada Švedske u oblasti muzike i kulturnog nasleđa bez granica; Vlada Švajcarske u okviru švajcarskog programa kulture 2007. i 2008. godine; Japan za opremanje Narodnog pozorišta u Beogradu; SAD za rekonstrukciju Doma omladine u Beogradu; Vlada Slovačke pretežno kroz podršku manjinskoj slovačkoj kulturi; UNDP je takođe podržao rekonstrukciju spomenika kulture. 
Zbog činjenice da Vlada nije uspostavila strateški okvir za oblast kulture tokom protekle programske faze, tematska oblast kulture u najvećem broju slučajeva doživela je nesistematsku i ad-hoc podršku za pojedinačne projekte.  
Kao što je navedeno u izveštaju „Ocena delotvornosti i efikasnosti razvojne pomoći Republici Srbiji po sektorima“,  kultura je najslabija i verovatno najmarginalizovanija tema u okviru osam sektora podržanih međunarodnom razvojnom pomoći do sada. Kulturu karakteriše nedostatak bilo kakvog sistematskog pristupa razvoju, sa promenljivim vizijama toga šta bi kultura trebalo da predstavlja, kao i izuzetno slabim, fragmentiranim i sporadičnim finansiranjem koje obezbeđuju pojedinačni donatori. Kultura se danas bori sa propalim institucijama, oskudnim finansiranjem, nedostatkom strategije i slabom podrškom iz svih izvora.
Međunarodna pomoć nije obezbedila značajnu i koherentnu podršku Vladi u razvoju ovakvog okvira za kulturu, i nije donela nikakav značajan doprinos sistematskom pristupu u ovoj oblasti.
Na relevantnost podrške najbolje ukazuju podržani pojedinačni projekti, čije su intervencije uglavnom odgovarale na utvrđene potrebe korisnika. Opšti zaključak u vezi sa relevantnošću pomoći u oblasti medija i kulture jeste da je bila visoka, pošto je odgovarala na potrebe Vlade u odgovarajućim oblastima, ali uz manji stepen podrške za oblast kulture.
Osim toga, Delegacija EU pokrenula je proces ocene sektora kulture, koji je trenutno u toku. Izveštaj o tehničkoj pomoći za ocenu tematskih oblasti civilnog društva, kulture i medija sprovedene i finansirane programima IPA i drugim donatorima u Republici Srbiji je u pripremi.
Uz civilno društvo, teme medija i kulture izuzetno su relevantne za opštu demokratizaciju i razvoj zemlje, i samim tim zaslužuju integrisaniji pristup programiranju pomoći. Do sada je donatorska pomoć bila fragmentirana, uz određena preklapanja.
Koristeći rezultate navedenih ocena i odgovarajuće preporuke, prioriteti Republike Srbije u narednom ciklusu programiranja predviđaju dalju podršku koja će se usmeriti na jačanje svih relevantnih aktera radi sprovođenja strateških usmerenja ugrađenih u Strategiju kulture koja će biti usvojena 2013. godine, i doprinos institucijama i drugim akterima koji rade u oblasti kulture da razviju i sprovode kulturne politike na usklađeniji, efikasniji i delotvorniji način.
 

B11 TEMATSKA OBLAST MEDIJA
B11.1. Obuhvat i kontekst tematske oblasti
Obuhvat oblasti odražava nacionalne prioritete, kao i potrebe nastale tokom procesa pridruživanja EU predvođene pripremama za pregovore o poglavlju 10 – Informaciono društvo i mediji. Ova horizontalna oblast uključuje sledeće pod-oblasti:
	Mediji
	Prelazak na digitalno emitovanje.
Konkretno, sledeće teme su od posebnog značaja: javni interes, medijske politike uključujući ulogu države u medijima, uloga javnih medija i  javnih  servisa , medijska pismenost, pluralizam u medijima, digitalno emitovanje.
IREX indeks održivosti medija u Republici Srbiji  (za 2013. godinu) navodi subjekte sa licencama za emitovanje i štampane medije: radio stanice – 214 (2 javna servisa + 4 sa nacionalnom pokrivenošću, 48 regionalnih i 267 lokalnih); televizijske stanice: 111 u etru, 134 licencirane (2 javna servisa, 4 sa nacionalnom frekvencijom, 30 regionalnih i 98 lokalnih; 39 kablovskih stanica); štampa: 591 lista. U poređenju sa drugim zemljama EU, ove brojke daleko premašuju veličinu tržišta u Republici Srbiji.
Iz programske perspektive nije racionalno postojanje stotina emitera. Od digitalizacije televizijskog sistema putem multipleksiranja očekuje se da ponudi više kanala za distribuciju na nacionalnom nivou, ali posledično i manje na lokalnom nivou.  Digitalizovanjem emitovanja televizijskog programa Republika Srbija steći će pristup na 32 frekvencije istog kvaliteta, u odnosu na 8 nacionalnih frekvencija koje se danas koriste. Međutim, proces digitalizacije razvija se izuzetno sporo, iako je obezbeđena značajna podrška EU putem sredstava IPA 2010. U ovom trenutku ugrađeno je svega oko 50% opreme finansirane sredstvima IPA. Razlog za nemogućnost punog iskorišćenja ove opreme jeste nedostatak dostupnih frekvencija kao rezultat velikog broja izdatih licenci za analogno emitovanje. Radi rešavanja ovog problema, nadležno ministarstvo pokrenulo je promene postojećeg Plana raspodele frekvencija zemaljske analogne televizije. Ovim izmenama trebalo bi da se omogući korišćenje oslobođenih frekvencija za proširenje digitalne mreže i omogućilo bi se iskorišćenje preostale opreme koju je finansirala EU. Pilot mreža pokriva oko 40% stanovništva Republike Srbije i predstavljaće sastavni deo konačne mreže digitalne zemaljske televizije nakon završenog prelaska na digitalno zemaljsko emitovanje televizijskog programa. Po završetku, nacionalna digitalna zemaljska televizija emitovaće se sa 25 lokacija širom zemlje, dok se trenutno razvijena digitalna mreža može emitovati sa svega 13 predajnika i 2 stanice za popunjavanje praznina. Pokrivenost prvog i drugog multipleksiranja iznosiće najmanje 95% i 90% stanovništva.
Očekuje se da će digitalno emitovanje doprineti jačanju promovisanja javnih interesa putem medija. Javni interes u medijima odnosi se na proizvodnju: osnovnih informativnih, specijalizovanih medijskih sadržaja u oblastima politike, kulture, obrazovanja, vere, ekonomije, regionalnih i lokalnih zajednica, medijskih sadržaja posvećenih deci, medijskih sadržaja od važnosti za zaštitu kulturnog nasleđa i promovisanje savremene kulture, sadržaja istraživačkog novinarstva, originalnih audio-vizuelnih i radiofonskih radova na srpskom i manjinskim jezicima od značaja za medijski pluralizam, raznolikost medija i medijsku pismenost, očuvanje srpskog identiteta, kao i identiteta etničkih manjina, pospešivanje vladavine prava, demokratije, standarda EU, kreativnosti, obrazovanja/nauke u medijima.
U ovom trenutku sistem kablovske televizije dostupan je u 34% domaćinstava, satelitski prijem u 8%, dok svega 1% domaćinstava koristi internet TV prenos, iako je broj javnih medija koji emituju putem interneta u porastu. Međutim, zakonodavstvo u ovoj oblasti kasni.
U oblasti novih medijskih platformi, najnoviji podaci o pristupu internetu su indikativni. U ovom trenutku, registrovano je 222 provajdera sa 5,038 miliona pretplatnika, što je skok od 31% u poređenju sa 2011. godinom.  Više od 1.900.000 lica koristi internet (skoro) svaki dan, što je porast od preko 200.000 u poređenju sa 2010. godinom.  Tokom 2011. godine postojao je veći procenat muških korisnika u poređenju sa ženskim korisnicima u svim starosnim grupama, pri čemu je najveća razlika iznosila 4,3% u uzrastu 16-24 godina. Dok u gradskim područjima broj domaćinstava sa internet priključkom iznosi 51%, u ruralnim područjima je to svega 27,2% domaćinstava. Ipak, rast broja internet priključaka tokom 2010. godine iznosio je 1,7% u gradskim, a 3,1% u ruralnim područjima. 
Neuspešna privatizacija, nepovoljan ekonomski položaj i finansijska zavisnost najvećeg broja medija odražava se u slabom kvalitetu produkcije, obilju tabloida i samocenzuri. Prema tome, potrebno je usmeriti napore na unapređenje kvaliteta i raznolikosti programskih sadržaja od javnog interesa, uz uredničku nezavisnost kako u javnim medijskim servisima, tako i u drugim medijskim kućama Republike Srbije. Veza sa civilnim sektorom radi aktivne podrške u stvaranju kvalitetnih programa, naročito onih koji ciljaju lokalne zajednice, od ključne je važnosti. Takođe, stopa medijske pismenosti izuzetno je niska i od ključne je važnosti udružiti napore sa ministarstvom nadležnim za obrazovanje, OCD i drugim relevantnim akterima radi sprovođenja sveobuhvatne analize medijske pismenosti i unapređenja postojećeg nivoa putem ciljanih aktivnosti.
U Izveštaju EK o napretku Republike Srbije za 2012. godinu navodi se da je još uvek potrebno uskladiti propise koji omogućavaju finansiranje određenih medija iz državnog budžeta sa pravnim tekovinama EU, pošto je u pitanju državna pomoć. Sa ciljem sprovođenja Akcionog plana za medijsku strategiju, radna grupa eksperata nadležnog ministarstva sa predstavnicima Delegacije EU i OEBS u svojstvu posmatrača priprema medijske propise, naročito Zakon o javnom informisanju, Zakon o elektronskim medijima i Zakon o javnim medijskim servisima. Usvajanje se očekuje tokom 2013. godine.  Osim toga, potrebno je uskladiti odredbe o radio spektru sa regulatornim okvirom EU. Potrebno je osigurati potpun prelazak sa analognog na digitalni signal. Opšti zaključak je da je ostvaren izuzetno mali napredak u pogledu audiovizuelnih politika, naročito u sprovođenju medijske strategije koja za cilj ima usklađivanje sa pravnim tekovinama EU u ovoj oblasti.
Slika B11.1. Udeo programskih sadržaja na RTS I u % 
 
B11.2. Strateški okvir
Nacionalni strateški okvir
Na osnovu glavnih strateških dokumenata u oblasti medija, predstavljenih u prilogu I, kao i SWOT analize, utvrđeni su sledeći pravci strateških prioriteta: 
(i)	Javni interes
Proizvodnja i objavljivanje sledećih sadržaja u medijskim kućama u Republici Srbiji u javnim medijskim servisima i u drugim medijskim kućama Republike Srbije, definiše se kao javni interes (pored ostalih kao što su vladavina prava, koja je već podržana tekućim projektom podrške):
	medijski sadržaji za decu i mlade;
	medijski sadržaji od značaja za očuvanje kulturnog nasleđa i sadržaji kojima se promoviše umetnička i kulturna kreativnost i rad kulturnih institucija;
	medijski sadržaji za slepa i lica sa oštećenim vidom, lica sa oštećenjem sluha i druge osobe sa posebnim potrebama,
ukoliko je proizvodnja i objavljivanje datih sadržaja relevantna za: očuvanje i unapređenje medijskog pluralizma i raznolikosti medijskih sadržaja; podsticanje medijske pismenosti; podsticanje medijske kreativnosti;
(ii)	Uloga države
Poštovanje i garantovanje slobode mišljenja i izražavanja, slobode medija i prava na informisanje su glavne oblasti od značaja. Strateški prioritet jeste stvaranje okruženja koje omogućava nezavistan, autonoman, stručan i održiv rad medijskih kuća, koje poštuju najširi spektar ljudskih prava i mogu da doprinesu potpunom učešću građana u društvenom, političkom i kulturnom životu (između ostalog). Naročit naglasak jeste na jačanje uslova za zaštitu prava dece, mladih i grupa sa posebnim potrebama u oblasti javnog informisanja. Radi ispunjavanja ovog cilja neophodno je ukloniti razlike u postojećem zakonodavstvu i unaprediti zaštitu slobodnog toka informacija i slobode izražavanja, nezavisnosti i uredničke autonomije medija i pluralizma u medijima.
Iako su neophodni ogromni napori za dalji napredak procesa digitalizacije, postoji posvećenost procesu prelaska sa analognog na digitalno emitovanje u okviru međunarodno dogovorenih rokova. Digitalna tehnologija omogućiće Republici Srbiji da emituje do 20 različitih programa u standardnoj rezoluciji u opsegu jednog radio kanala, što će dovesti do efikasnijeg korišćenja spektra radio frekvencija, veće konkurencije na tržištu i većeg broja prilika za pospešivanje kreativnosti i očuvanje kulturnih identiteta.
(iii)	Uloga medijskih kuća
Najvažnija uloga medijskih kuća sastoji se od pripreme i pravovremene distribucije medijskih sadržaja koji zadovoljavaju najšire interese i potrebe građana i time ostvarivanja javnih interesa, uz poštovanje principa slobode izražavanja i slobodnog toka informacija i profesionalnih i etičkih zahteva nepristrasnosti, tačnosti, ravnoteže i poštovanja dostojanstva ljudi. U saradnji sa civilnim društvom, javni emiterski servisi uspostavljaju vidove komunikacije sa javnošću, kao što su uspostavljanje savetodavnih struktura, održavanje javnih rasprava, panel diskusija i razgovora, čime se javnosti omogućuje izražavanje mišljenja o programskom sadržaju, uz želje i potrebe. Osim toga, finansiranje iz javnih prihoda odobrava se za sadržaje od javnog interesa koje proizvode medijske kuće na novim medijskim platformama u skladu sa principima projektnog finansiranja.
(iv)	( iv ) Javni medijski servis
 Ustanove javnog medijskog servisa: javni medijski servis, osnivaju se kao nezavisni i samostalni pravni subjekti koji omogućavaju ostvarivanje javnog interesa u oblasti javnog informisanja, a naročito iznošenje različitih ideja i mišljenja i pružanje osnovne i sveobuhvatne medijske usluge koja podrazumeva informativne, obrazovne, kulturne i zabavne sadržaje. Javni medijski servisi su: republički i pokrajinski javni medijski servis. Republički  javni medijski servis je Javna medijska ustanova „Radio-televizija Srbije” (RTS), sa sedištem u Beogradu. Pokrajinski javni medijski servis je Javna medijska ustanova „Radio-televizija Vojvodine” (RTV), sa sedištem u Novom Sadu. Osnovna delatnost javnog medijskog servisa jeste proizvodnja radio, televizijskih i multimedijalnih sadržaja, muzička proizvodnja, kao i pružanje audio i audio-vizuelnih medijskih usluga i objavljivanje elektronskih izdanja kao usluga od javnog interesa. Osnovna delatnost javnog medijskog servisa naročito obuhvata proizvodnju, kupovinu, obradu i objavljivanje informativnih, obrazovnih, kulturno-umetničkih, dečjih, zabavnih, sportskih, verskih i drugih programskih sadržaja od opšteg interesa za građane, naročito u cilju ostvarivanja njihovih ljudskih prava i sloboda, razmene ideja i mišljenja, negovanja vrednosti demokratskog društva, unapređivanja političke, polne, međunacionalne i verske tolerancije i razumevanja, kao i očuvanje nacionalnog identiteta srpskog naroda i nacionalnih manjina.
(v)	Medijska pismenost
Strateški prioritet jeste podsticaj razvoja medijske pismenosti putem razvoja pojedinačnih sposobnosti građana da koriste, razumeju i kritički ocene različite aspekte medijskih kuća i medijskih sadržaja, uz njihove socijalne veštine za kompetentno korišćenje informacionih i komunikacionih službi.
(vi)	Pluralizam u medijima
Republika Srbija prati razvoj medija na novim tehnološkim platformama preduzimanjem mera kojima se podstiče očuvanje i jačanje medijskog pluralizma i raznolikosti medijskog sadržaja.
Postojeći strateški okvir za oblast medija kojim se definiše razvoj Javnog sistema za informisanje u Republici Srbiji do 2016. godine zasnovan je na standardima, iskustvima i regulatornim okvirima demokratskog sveta. Zasnovan je na Ustavu Republike Srbije i najvažnijim strateškim usmerenjima Ujedinjenih nacija, Saveta Evrope i Evropske unije. Međutim, jedan od najvažnijih izazova i dalje je sporo sprovođenje prioriteta uz strožu primenu zakona. Sprovedena analiza, uz principe koncentracije i nadovezivanje na prethodnu i tekuću pomoć za podršku dovela je do definisanja prioriteta NAD-a, koji prate tri mere.
NAD prioritet 1: „Jačanje slobode i profesionalizacija medija i završavanje digitalnog prelaska u postavljenom roku kako bi se bolje štitio javni interes, i pospešivala medijska pismenost i pluralizam u medijima“ u skladu je sa svim navedenim strateškim pravcima. Ostvarivanje ovog prioriteta predviđeno je putem tri vrste aktivnosti. Prva je ciljanje različitih javnih i drugih aktera u oblasti medija radi potpunog sprovođenja i slobodnog rada u okviru promenljivog regulatornog okvira u oblasti medija. U tom pogledu, naglasak će posebno biti na lokalnom nivou. Druga se koncentriše na unapređen kvalitet medijskih programa/sadržaja na svim medijskim platformama uz posebno usmerenje na decu i mlade, kulturu u medijima, rodnu ravnopravnost i socijalno uključivanje, neposredno vezano za strateški pravac (i) javni interes, (iii) uloga medijskih kuća i (v) pluralizam u medijima. U okviru ove vrste aktivnosti i u bliskoj korelaciji sa navedenim je i podrška za unapređenje medijske pismenosti, u vezi sa strateškim prioritetom (iv). Treća vrsta aktivnosti odnosi se na završetak prelaska na digitalno emitovanje sa utvrđenim krajnjim rokom, čime se podržava prioritet (ii) naveden u prethodnom tekstu.
Dokumenta EU i međunarodni sporazumi u vezi sa tematskom oblašću
U okviru Evropskog partnerstva sa Republikom Srbijom (2008/213/EZ) (pod: Sektorske politike – Informatičko društvo i mediji) navode se sledeći kratkoročni i srednjoročni prioriteti za : osigurati potpunu primenu usvojene strategije, uključujući usvajanje i sprovođenje neophodnih zakona, jačanje administrativnih kapaciteta i dalje usklađivanje sa pravnim tekovinama za audiovizuelni sektor. Sporazumom o stabilizaciji i pridruživanju (Naslov VIII, Politike saradnje, član 4) navodi se saradnja kojom će se promovisati audiovizuelna industrija i podstaći koprodukcije u oblasti televizije i filma. Saradnja bi uključivala programe i olakšice za obuku novinara i drugih medijskih stručnjaka, kao i tehničku pomoć za medije, javne i privatne, kako bi se osnažila njihova nezavisnost, profesionalizam i veze sa evropskim medijima. Od Republike Srbije se očekuje da uskladi svoje politike o regulisanju aspekata sadržaja prekograničnog emitovanja sa onima u EU  i da uskladi zakonodavstvo sa pravnim tekovinama EU. Republika Srbija posebnu pažnju usmerava na pitanja u vezi sa nabavkom prava intelektualne svojine za programe i emitovanje putem satelitskih, kablovskih i zemaljskih frekvencija.
Ratifikovane UNESKO konvencije: Konvencija o zaštiti i promovisanju raznolikosti kulturnog izraza (2005. godine, ratifikovana 2009. godine); Zaštita autorskih i srodnih prava (1952, 1971. godine, Obaveštenje o pristupanju 2001. godine); UNESKO konvencija o pravima osoba sa invaliditetom (2006. godine). Ratifikovane konvencije Saveta Evrope: Konvencija o zaštiti ljudskih prava i osnovnih sloboda (1950. godine, ratifikovana 2004. godine); Evropska povelja o regionalnim ili manjinskim jezicima (1992. godine, ratifikovana 2006. godine); Okvirna konvencija za zaštitu nacionalnih manjina (1995. godine, potvrđena 2001. godine); Evropska konvencija o prekograničnoj televiziji (1989. godine, ratifikovana 2009. godine).
B11.3. Agenda EU
Strategijom Evropa 2020 utvrđeni su sledeći pravci politika EU za period 2014-2020. godine:
	pametan rast – razvoj ekonomije zasnovane na znanjima i inovacijama
	održivi rast – promovisanje „zelenije“ i konkurentnije ekonomije koja efikasnije koristi resurse
	inkluzivan rast – podsticaj ekonomiji sa visokom stopom zapošljavanja koja obezbeđuje ekonomsku, društvenu i teritorijalnu koheziju.
Pametan rast označava jačanje znanja i inovacija kao pokretača našeg budućeg rasta. Ovo zahteva unapređenje kvaliteta obrazovanja, osnaživanje istraživačkog učinka, promovisanje inovacija i transfera znanja u čitavoj Zajednici, uz potpuno iskorišćenje informacionih i komunikacionih tehnologija i osiguranje da se inovativne ideje mogu pretvoriti u nove proizvode i usluge koji proizvode rast, doprinose otvaranju kvalitetnih radnih mesta i doprinose rešavanju evropskih i globalnih društvenih izazova.
„Kreativna Evropa“, kao novi okvirni program za kulturne i kreativne sektore Evrope u okviru višegodišnjeg finansijskog okvira za period 2014-2020. godine, doprineće iskorišćavanju prilika koje nude „digitalno doba“ i globalizacija i dostizanju njihovog potencijala kako bi se doprinelo ciljevima strategije Evropa 2020 u pogledu održivog rasta, otvaranja radnih mesta i društvene kohezije. Ovaj program otvara nove međunarodne prilike, tržišta i publike, i nadovezuje se na uspeh programa u oblasti medija i kulture u kojima je i Republika Srbija učestvovala u periodu 2007-2013. godine. U pogledu međunarodne dimenzije, trenutni godišnji poziv sa promenljivim fokusom na zemlje biće napušten u korist većeg otvaranja programa zemljama u procesu pridruživanja, kandidatima i potencijalnim kandidatima, zemljama evropske susedskeg oblasti i Evropske ekonomske oblasti (EEA). U pogledu regionalnog obuhvata programa za medije, pristup bi trebalo pojednostaviti i ponuditi mogućnost učešća „široj evropskoj audiovizuelnoj oblasti“, odnosno zemljama u procesu pridruživanja, kandidatima i potencijalnim kandidatima. 
Program „Kreativna Evropa“ biće sačinjen od tri oblasti: 
	međusektorska oblast usmerena na sve sektore kulture i kreativnog rada;
	kulturna oblast usmerena na sektore kulture i kreativnog rada;
	medijska oblast usmerena na audiovizuelni sektor.
Opšti ciljevi novog okvirnog programa jesu: pospešivanje očuvanja i promocije evropske kulturne i jezičke raznolikosti i jačanje konkurentnosti kulturnih i kreativnih sektora sa ciljem promovisanja pametnog, održivog i inkluzivnog rasta.
Pregled relevantnih pravnih tekovina EU (poglavlje 10)
Kao što je predviđeno u okviru NPAA, nacionalne zakone potrebno je uskladiti sa zakonodavstvom EU, odnosno Direktivom o audiovizuelnim medijskim servisima 2010/13/EU i Preporukom o zaštiti maloletnih lica. Kao i kod druge robe i usluga, audiovizuelni mediji podležu pravilima jedinstvenog evropskog tržišta. Pravila utvrđena Direktivom o audiovizuelnim medijskim servisima definišu koordinaciju nacionalnog zakonodavstva za sve audiovizuelne medije u čitavoj EU; kako za tradicionalni televizijski program, tako i za usluge „na zahtev“. Koordinacija EU u tom pogledu usmerena je na: obezbeđivanje pravila za oblikovanje tehnološkog razvoja, stvaranje pravednog prostora za nove audiovizuelne medije, očuvanje kulturne raznolikosti, zaštitu dece i potrošača, očuvanje medijskog pluralizma, borbu protiv rasne i verske mržnje, garantovanje nezavisnosti nacionalnih medijskih regulatora. Direktiva o AMS rukovodi koordinacijom nacionalnog zakonodavstva u čitavoj EU u sledećim oblastima: opšti principi; podsticanje mržnje; pristupačnost za osobe sa invaliditetom; principi nadležnosti; važni događaji; promovisanje i distribucija evropskih radova; komercijalne komunikacije; zaštita manjina.
Iako pravnim tekovinama EU nije konkretno regulisano nacionalno emitovanje, emiteri javnih servisa su oni sa mandatom javnih servisa. Protokolom o sistemu javnog emitovanja u državama članicama utvrđene su nadležosti Evropske unije i država članica u ovoj oblasti. Zadatak Komisije jeste da potvrdi da li države članice poštuju odredbe Ugovora, naročito pravila o državnoj pomoći u ovoj oblasti. Principi su utvrđeni u Saopštenju Komisiji o primeni pravila za državnu pomoć na javne servise za emitovanje.
Nakon sprovođenja Akcionog plana za ispunjavanje preporuka Evropske komisije iznetih u Izveštaju EK o napretku Republike Srbije za 2012. godinu, Savet RRA je imenovao lica koja će isključivo pratiti onaj sadržaj koji sadrži diskriminatoran govor ili govor mržnje i podneti izveštaje o tome Savetu na odlučivanje.
U skladu sa Strategijom razvoja sistema javne komunikacije u Republici Srbiji kojom je definisan skup medijskih zakona, i prema definiciji iz NPAA tokom perioda 2014-2016. godine RRA će usvojiti propise za sprovođenje u okviru svojih nadležnosti i u skladu sa Direktivom o audiovizelnim medijskim servisima 2010/13/EU. Ovi dokumenti odnosiće se na: zaštitu maloletnika od programa emitera, medijsku pismenost i zaštitu nacionalne kulture u programima, kodeks ponašanja emitera, kvalifikacije programa u skladu sa standardima Evropske unije emitera, prenos licenci sa analognog na digitalno emitovanje i upravljanje vremenskim tokom emitera u multipleksu.
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B11.4. Opšti ciljevi i prioriteti u tematskoj oblasti (2014-2020. godine)
Uz analizu situacije predstavljenu u prethodnim odeljcima preduzeta je SWOT analiza kako bi se utvrdili dugoročni ciljevi i srednjoročni strateški prioriteti, uz realistične i ciljane mere.
Prednosti	Nedostaci
•	Strateški okvir postoji i zakonodavstvo umereno napreduje
•	Obim korišćenja novih medijskih platformi raste svake godine (rast od 31% u poređenju sa 2011. godinom)
•	Veće korišćenje interneta (više od 10% u poređenju sa 2010. godinom)	•	Sprovođenje Medijske strategije veoma sporo, ni jedan od rokova nije ispunjen
•	Slab stepen sprovođenja zakona (državna pomoć)
•	Neusklađenost određenih zakona u oblasti medija
•	Nedostatak transparentnosti u vlasništvu medija
•	Nedostatak konsenzusa ključnih aktera u pogledu hitnih pitanja kao što je finansiranje JMS
•	Broj slabih medijskih i distributivnih kompanija premašuje kapacitet medijskog tržišta Republike Srbije
•	Nedostatak medijskog prostora posvećenog kulturi, umetnosti, deci i mladima
•	Nepovoljan ekonomski položaj i finansijska zavisnosti većine medija
•	Slab kvalitet medijskog/programskog sadržaja
•	Slab stepen medijske pismenosti
•	Obilje tabloida i samocenzura
•	Nedostatak transparentnosti reklamnog tržišta
•	Slab napredak u pripremi za prelaz na digitalno emitovanje
Prilike 	Pretnje
•	Izgradnja kapaciteta institucija, regulatornih i samoregulatornih tela nadležnih za medije
•	Digitalni sistemi za distribuciju podstiču centralizaciju na regionalnom nivou
•	Podsticanje JMS da proizvodi kvalitetan manjinski program u čitavom sistemu javnog emitovanja čime se povećava dijalog o zajedničkim platformama	•	Cena digitalizacije
•	Dalje državno vlasništvo nad medijskim kućama
•	Negativni aspekti privatizacije i komercijalizacije u medijima
•	Propadanje sistema vrednosti zbog političkih i ekonomskih interesa (preterana politizacija, vulgarizacija)
Uzimajući u obzir pravce glavnih strateških dokumenata i trendove u oblasti, cilj za period 2014-2020. godine definisan je ovako: Potpuno ostvarivanje profesionalnih standarda EU u oblasti audiovizuelnih servisa usmerenih na zaštitu demokratskih vrednosti, vladavine prava, slobode izražavanja i informisanja, kulturnih identiteta, javnih interesa, društvene kohezije i regionalnog razvoja.
Sprovođenje Medijske strategije ukazuje na izuzetno sporu stopu napretka u ovoj oblasti. Izgradnja kapaciteta državnih organa i zainteresovanih strana u oblasti medija i informacionog društva neophodna je radi ispunjavanja standarda EU i odgovarajuće primene novih medijskih zakona u svakodnevnom radu, kao i radi pomoći građanima da zaštite svoja prava na slobodu izražavanja i informisanja, intelektualnu svojinu i ljudska prava. Osim toga, kvalitet medijskih sadržaja u Republici Srbiji je propao i postoji primetan nedostatak medijskih sadržaja koji se na odgovarajući način bave zajedničkim demokratskim principima kao što su transparentnost, dobro upravljanje i vladavina prava. Zanemareni su i drugi sadržaji definisani kao javni interes, kao što su sadržaji za decu i mlade, kulturni sadržaji i sadržaji koji se bave socijalnim uključivanjem. U okviru NPAA navodi se niz dokumenata u vezi sa standardima EU u oblasti audio-vizuelnih politika koji su uzeti u obzir prilikom formulisanja cilja.
Utvrđen je sledeći prioritet kako bi se doprinelo ostvarivanju opšteg cilja i odgovarajućih reformi u ovoj oblasti:
Prioritet 1: Jačanje slobode i profesionalizma medija i završetak prelaska na digitalno emitovanje u okviru postavljenog roka radi bolje zaštite javnih interesa i pospešivanja medijske pismenosti i pluralizma u medijima
Visoko na spisku prioriteta nalazi se obezbeđivanje sprovođenja i bolje praćenje evropskih medijskih standarda (kao što su sloboda medija i pluralizam) u oblasti audiovizuelnih medijskih servisa usmerenih na zaštitu javnih interesa, slobode izražavanja i podrške ulozi medija u jačanju demokratskog društva. Konkretno, ovo se odnosi na usvajanje i pravovremeno unapređenje regulatornog okvira (s obzirom da je tehnološki razvoj uvek korak ispred razvoja pravnih instrumenata) i sprovođenje medijskih zakona kako bi se pomoglo medijima da slobodno i odgovorno rade. Dve druge teme koje će biti u žiži jesu proizvodnja kvalitetnih medijskih sadržaja od javnog značaja i unapređenje medijske pismenosti. Medijska pismenost nadovezuje se na razumevanje uloge medija u društvu, kao i ključnih veština istraživanja i sopstvenog izraza neophodnog za građane demokratije. Na kraju, važno je postići rok postavljen za završavanja prelaska na digitalno emitovanje.
B11.5. Mere za sprovođenje prioriteta u tematskim oblastima
Prioritet 1: Jačanje slobode i profesionalizma medija i završetak prelaska na digitalno emitovanje u okviru utvrđenog roka radi bolje zaštite javnih interesa i pospešivanja medijske pismenosti i medijskog pluralizma
Mera 1.1: Osnaživanje svih relevantnih institucija, regulatornih i samoregulatornih tela, kao i medijske industrije i medijskih udruženja
Nadovezujući se na rezultate tekućeg IPA 2012 projekta „Jačanje slobode medija“ uz poseban naglasak na sprovođenje Medijske strategije, pojedini važni zakoni kojima se uređuje oblast medija, prvenstveno Zakon o javnom informisanju, Zakon o elektronskim medijima i Zakon o javnim medijskim servisima trenutno se pripremaju i biće usklađeni sa Direktivom o audiovizuelnim medijskim servisima (Direktiva 2010/13/EU). Potrebna je dalja podrška za jačanje kapaciteta ministarstva, regulatornih i samoregulatornih tela, kao i medijske industrije, medijskih udruženja i novinara radi potpunog sprovođenja i slobodnog rada u okviru promenljivog medijskog regulatornog okvira, uz naglasak na lokalni nivo. Ova mera biće specifično usmerena na ministarstvo nadležno za medijske politike i relevantna regulatorna tela (RRA, RATEL), javne medije, medijska udruženja.
Mera 1.2: Jačanje demokratskog društva putem kvalitetnih medijskih/programskih sadržaja, unapređene medijske pismenosti i pluralizma
S obzirom na opštu komercijalizaciju i vulgarizaciju u medijima u kombinaciji sa padom broja i kvaliteta medijskih/programskih sadržaja i posledične slabe zaštite javnih interesa, izuzetno je važno usmeriti se na skup tematskih oblasti u kojima je potrebna pomoć. Ovo se izričito odnosi na realizaciju kvalitetnih programa i projekata koji doprinose promovisanju procesa pridruživanja EU, kulture u medijima, obrazovnih programa, naročito onih za decu i mlade, medijske pismenosti, rodne ravnopravnosti i socijalnog uključivanja. Podrška uključuje pomoć, saradnju i prenos znanja, organizovanje radionica, okruglih stolova, konferencija i različitih studija o medijskim temama u vezi sa kvalitetnim medijskim sadržajima. Radi doprinosa unapređenju medijske pismenost, potrebna je podrška za sprovođenje analize medijske pismenosti i aktivnosti u skladu sa ključnim nalazima i preporukama. Ovo bi takođe doprinelo definisanju odgovarajućih ciljeva zasnovanih na podacima tokom narednih godina. Osim toga, tražiće se podrška za obuku za nove medijske platforme na lokalnom nivou. Ova mera usmerena je na javne medije, medijska udruženja, ustanove kulture, obrazovne institucije i OCD.
Mera 1.3: Završetak prelaska na digitalno emitovanje
Kako bi se ostvarili utvrđeni ciljevi i prelazak na digitalno emitovanje završio do juna 2015. godine, i nadovezao na tekuću pomoć IPA, neophodna je podrška radi proširenja mreže i nabavke dodatne opreme. Pomoć će se tražiti i za ugradnju tih sistema. Radi prevazilaženja problema sa nedostatkom dostupnih frekvencija koji je u značajnoj meri omeo dosadašnju ugradnju opreme koju je finansirala EU, u toku su promene postojećeg Plana raspodele frekvencija za analognu zemaljsku televiziju sa ciljem oslobađanja frekvencija za proširenje Početne mreže. Ovim će se omogućiti efikasno korišćenje podrške i ostvarivanje ciljane pokrivenosti. S obzirom da je izuzetno važna javna i informativna komponenta digitalnog prelaza, odnosno način na koji će promena uticati na građane, tražiće se podrška za informativnu kampanju.
B11.6. Institucionalni okvir za sprovođenje pristupa tematske oblasti
Javnim politikama u vezi sa medijima i prelaskom na digitalno emitovanje bave se: ministarstvo nadležno za medije i ministarstvo nadležno za telekomunikacije. U oblasti medija, dve institucije čine jezgro regulatornih tela Republike Srbije i od ključne su važnosti za sprovođenje politika: Republička radiodifuzna agencija (RRA) i Republička agencija za telekomunikacije (RATEL).
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za oblast kulture i medija.  SRG za oblast kulture i medija odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, utvrđivanjem relevantnih mera/aktivnosti. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Sektorska radna grupa za oblast kulture i medija sastoji se od predstavnika Kancelarije za evropske integracije, Ministarstva kulture i informisanja, Ministarstva spoljne i unutrašnje trgovine i telekomunikacija, Ministarstva omladine i sporta, Uprave za rodnu ravnopravnost Ministarstva rada, zapošljavanja i socijalne politike. Rad ove SRG pridružen je radu SRG za OCD. Prema tome, predstavnici Kancelarije za saradnju sa civilnim društvom, Kancelarije za ljudska i manjinska prava, Zaštitnika građana i Poverenika za zaštitu ravnopravnosti takođe učestvuju na sastancima. Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije. 
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA TAIB u okviru decentralizovanog upravljanja.


 
B11.7. Pokazatelji za merenje napretka
PRIORITET 1: Jačanje slobode i profesionalizacije medija i dovršetak prelaska na digitalno emitovanje u okviru utvrđenog roka radi bolje zaštite javnih interesa i pospešivanja medijske pismenosti i pluralizma u medijima
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1. Indeks slobode medija 	Rang	63					Među prvih 50				Analiza medijske pismenosti (nakon što se proizvede)
Izveštaji OEBS i EU
Godišnji izveštaji Novinara bez granica
Izveštaj Saveta Evrope o medijskim slobodama
Izveštaj ANEM-a
IREX indeks održivosti medija	Ministarstvo nadležno za medije
1.2. Indeks održivosti medija 		1,93	2,0	2,2	2,3	2,5	2,5-3,0	3,0	Iznad 3,0	Iznad 3,0		
1.3. Indeks razvoja IKT 		5,40 (2011.)	5,62 (2012.)	5,9	6,2	6,4	Iznad
6,50				Međunarodna unija za telekomunikacije
Pregled tržišta telekomunikacija u Republici Srbiji RATEL-a, uključujući skup pokazatelja razvoja IKT (HH1-HH12)
Republički zavod za statistiku	
MERA 1.1: Osnaživanje svih relevantnih institucija, regulatornih i samoregulatornih organa, kao i medijske industrije, medijskih udruženja i novinara
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. % godišnjeg usvajanja pravnih akata u skladu sa NPAA i u vezi sa prenosom Direktive o AMS	%	N/P	100%	100%	100%	100%	100%	100%			Godišnji izveštaj KEI, 
Službeni glasnik Republike Srbije
Izveštaj EU o napretku	Ministarstvo nadležno za medije
1.1.2. Broj kazni RRA za emitere zbog diskriminacionog govora ili govora mržnje	Br.	N/P
RRA će pratiti od 2013. godine									Godišnji izveštaj RRA – broj bi prvo trebalo da raste, a potom da opada	Ministarstvo nadležno za medije
1.1.3. Broj sudskih procesa protiv novinara/medija	Br.	242 (2011)									http://tpson.portal.sud.rs/libra_portal_full/default.cfm)
Izveštaj OEBS	Ministarstvo nadležno za medije
MERA 1.2: Jačanje demokratskog društva putem kvalitetnih medijskih sadržaja, unapređenja medijske pismenosti i raznolikosti
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. % kulturnih sadržaja u JMS  i komercijalnoj TV produkciji	%	(2011) JMS: 4,72%
Kom:
0,44%					JMS: 7%				JMS
komercijalni mediji,
Uporedna analiza programskog sadržaja RRA	Ministarstvo nadležno za medije
1.2.2. % programa za decu i mlade u JMS i komercijalnoj TV produkciji	%	(2011) JMS: 3,82%
Kom:
3,30%					JMS: Iznad 5%				JMS
komercijalni mediji,
Uporedna analiza programskog sadržaja RRA	Ministarstvo nadležno za medije
1.2.3. % naučno-obrazovnog programa u JMS i komercijalnoj TV produkciji	%	(2011) JMS: 4,93%
Kom:
1,07%					JMS: Iznad 6%				JMS
komercijalni mediji,
Uporedna analiza programskog sadržaja RRA	Ministarstvo nadležno za medije
1.2.4. Analiza medijske pismenosti						x					Godišnji izveštaj ministarstva	Ministarstvo nadležno za medije
Medijska pismenost : Prijem
1.2.5. % dnevnih korisnika po uzrastu i rodu, korišćenje novih platformi (internet):
% dnevnih korisnika: opšte stanovnika naspram digitalnih „domorodaca“ (12-29) 	%	m:45%
ž:36%
o:45%
dd:84%									Internet provajderi,
Lokalni mediji,
IPSOS Media CT: Praćenje upotrebe novih medija - 2012. godine	Ministarstvo nadležno za medije
MERA 1.3: Završetak prelaska na digitalno emitovanje
Pokazatelj	Jedinica	Početna vrednost (2012.)*	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.3.1. Pokrivenost stanovništva; Broj potpuno posvećenih emitera, digitalno emitovanje u potpunosti funkcioniše	%;
No	53%;
13+2 popunjavanje praznina	70 %; 
35	80%; 45	96%; 74+ 111 popunjavanje praznina						Digitalno emitovanje u čitavoj zemlji
Godišnji izveštaj ministarstva	Ministarstvo nadležno za telekomunikacije
 
B11.8. Delotvornost, efikasnosti i održivost pomoći
Evropska unija podržala je razvoj u oblasti medija u periodu 2007-2013. godine putem unapređenja kapaciteta i profesionalizma u medijima u ostvarivanju medijskih standarda EU i podršci ulozi medija u jačanju civilnog društva u Republici Srbiji. Osim toga, naglasak je bio i na jačanju medijskih kapaciteta za informisanje javnosti o svim aspektima evropskih integracija na nacionalnom, regionalnom i lokalnom nivou. OEBS je takođe podržao razvoj medija. Ukupan iznos opšte razvojne pomoći realizovane u periodu 2007-2012. godine predstavlja 0,86 miliona evra.
U okviru bilateralnih donatora Vlada SAD je daleko najizraženiji donator u ovoj oblasti. Program podrške medijima usmeren je naročito na izgradnju održivosti i profesionalnih veština odabranih lokalnih i regionalnih emiterskih medija; veštine zastupanja i praćenja institucija za podršku medijima, kao i podsticanje kvalitetnog medijskog pokrivanja reformi i drugih pitanja od značaja i interesa. Nadovezuje se na prethodni medijski rad USAID, pružanjem podrške za pretvaranje medija u Republici Srbiji u pravno usklađen, ekonomski održiv sektor koji nudi profesionalne i nezavisne vesti i informacije građanima u čitavoj Republici Srbiji. Korisnici su bili Koalicija nacionalnih partnera: organizacije za podršku medijima, medijska udruženja (Medijska koalicija sastojala se od: ANEM, NUNS, UNS, NDND); lokalne medijske kuće i lokalni mediji. Medijska koalicija okupljena je oko ključnih pitanja u oblasti razvoja medija: Medijske strategije, Zakona o medijima, Zakona o radiodifuziji itd. Još jedan važan bilateralni donator u ovoj tematskoj oblasti jeste Vlada Slovačke putem podrške Medijskom centru u Kovačici. 
Prelazak na digitalno emitovanje podržan je sredstvima IPA sa 10.500.000 evra, ali sprovođenje kasni, te će biti potrebno mnogo napora da se ostvari postavljeni rok (jun 2015. godine).
Zbog činjenice da tokom ranije programske faze u oblasti medija nije postojao strateški okvir definisan od strane Vlade, ova tematska oblast u najvećem broju slučajeva suočila se sa nesistematskom i ad-hoc podrškom za pojedinačne projekte. Usvajanje prve Medijske strategije, uprkos njenim nedostacima i slabostima, bio je korak napred u sistematizaciji ove oblasti, uz stvaranje Medijske koalicije, koja predstavlja snažno zastupničko i stručno telo.
Kao što je navedeno u SIDA izveštaju o „Oceni delotvornosti i efikasnosti razvojne pomoći Republici Srbiji po sektorima“, pomoć je bila od ključne važnosti za razvoj podsticajnijeg okvira za razvoj u oblasti medija.
Na relevantnost podrške najbolje ukazuju podržani pojedinačni projekti, čije su intervencije uopšteno odgovarale na utvrđene potrebe korisnika. Opšti zaključak u pogledu relevantnosti pomoći jeste da je bila visoka, pošto je odgovarala na potrebe Vlade u odgovarajućoj oblasti.  
Netransparentno vlasništvo nad medijima, politički uticaj i drugi negativni činioci u velikoj meri utiču na održivost ostvarenih promena u ovoj oblasti. Opšti nalazi u vezi sa održivošću pomoći u ovom sektoru doveli su do ocene održivosti pomoći na nivou niži-ka-srednjem.
Osim toga, Delegacija EU pokrenula je proces ocene sektora medija koji je trenutno u toku. U toku je izrada izveštaja o Tehničkoj pomoći za ocenu tematskih oblasti civilnog društva, kulture i medija sprovedenoj i finansiranoj IPA programima i sredstvima drugih donatora u Republici Srbiji.
Uz civilno društvo, teme iz oblasti medija i kulture od izuzetnog su značaja za opštu demokratizaciju i razvoj zemlje, i time zaslužuju integrisaniji pristup programiranju pomoći. Do sada je donatorska podrška bila fragmentirana, uz određena preklapanja.
Na osnovu rezultata izveštaja: „Ocena delotvornosti i efikasnosti razvojne pomoći Republici Srbiji po sektorima“ i odgovarajućih preporuka, naredni programski ciklus predviđa dalju podršku unapređenju medijskih sloboda i dalju pomoć Vladi u usvajanju, a naročito sprovođenju zakonodavstva u oblasti medijskih sloboda, uz punu uključenost predstavnika sektora medija (kako nezavisnih, tako i u državnom vlasništvu).
 

B12 TEMATSKA OBLAST CIVILNO DRUŠTVO
B12.1. Obuhvat i kontekst tematske oblasti
Civilno društvo predstavlja horizontalnu  temu u okviru svih devet sektora, ali i posebnu oblast usmerenu na tri glavna pitanja: podsticajno okruženje za organizacije civilnog društva (OCD), koje se odnosi na skup preduslova neophodnih za stvaranje dinamičnog, pluralističkog i kompetentnog civilnog društva; uspostavljanje stalnog dijaloga i partnerskog odnosa sa javnim vlastima; i kapacitete OCD za delotvornije vršenje uloge nezavisnih razvojnih aktera. 
Republika Srbija je i dalje zemlja koja prolazi kroz period tranzicije i koja se suočava sa brojnim izazovima: stopa nezaposlenosti značajno je porasla u prethodnom periodu (25,5% radne snage u 2012. godini), stanovništvo je sve starije (u proseku 42,2 godine), siva ekonomija je veoma rasprostranjena, sistem pravosuđa prolazi kroz proces reforme itd. U ovom kontekstu civilno društvo predstavlja ključnu komponentu demokratskog sistema i samo po sebi je činilac koji može da doprinese kreiranju delotvornijih javnih politika, ravnopravnom i održivom razvoju i inkluzivnom rastu. Osnovni izazovi u ovoj oblasti su složeni, uključujući u celosti slab strateški okvir, nesistematičnu podršku vlade, kao i neujednačenost kapaciteta organizacija i institucija u ovoj oblasti. Civilno društvo predstavlja heterogen sektor koji se suočava sa izazovima organizacionog razvoja, finansijske neodrživosti i društvenog priznavanja, a posebno priznanja Vlade. 
Prepoznavši značaj učešća OCD u strateškim procesima, Vlada je osnovala Kancelariju za saradnju sa civilnim društvom sa ciljem podrške razvoju konstruktivnih odnosa između javnih organa i OCD. Kancelarija je uspostavljena 2011. godine i sprovodi stručne, administrativne i operativne aktivnosti u nadležnosti Vlade sa ciljem kreiranja podsticajnog okruženja za razvoj civilnog društva i uspostavljanja saradnje između organa javne uprave i OCD. Kancelarija za saradnju sa civilnim društvom pokreće dijalog sa civilnim društvom o pitanjima od zajedničkog interesa i osnažuje kapacitete institucija na lokalnom i nacionalnom nivou za uspostavljanje saradnje sa civilnim društvom. Strateški okvir za period 2011-2014. godine, kao i Operativni plan za period 2013-2014. godine koje je Kancelarija usvojila, sadrže nekoliko jasnih ciljeva: uspostavljanje Nacionalnog saveta za razvoj civilnog društva, izrada Nacionalne strategije za stvaranje podsticajnog okruženja za razvoj civilnog društva; podsticanje unapređenja i izmena i dopuna zakonskih akata od značaja za civilno društvo, promovisanje novih izvora finansiranja kao preduslov za dugoročnu održivost OCD; i dalji razvoj institucionalnog okvira podsticajnog za razvoj civilnog društva, kao i standarda komunikacije, saradnje i učešća u procesima odlučivanja između Vlade i OCD. 
U svom radu Kancelarija se oslanja na različite OCD, mreže i inicijative, između ostalog SEKO mehanizam (mreža sektorskih organizacija civilnog društva) koji predstavlja platformu za umrežavanje u oblasti evropskih integracija i uključivanja civilnog društva u procese programiranja međunarodne razvojne pomoći, kao i KOCD mehanizam (Kontakt organizacije civilnog društva) koji predstavlja mrežu organizacija aktivnih u oblasti socijalne zaštite marginalizovanih grupa, koje zajednički nastupaju pred donosiocima odluka u ovoj oblasti. 
Uspostavljeno je Koordinaciono telo za proces pristupanja EU, kojim predsedava predsednik Vlade, koje deluje u oblasti primene SSP i pregovaračkog procesa. Kancelarija za saradnju sa civilnim društvom član je Ekspertske grupe ovog koordinacionog tela. Predstavnici OCD učestvuju u radu Saveta predsednika Vlade za evropske integracije. 
Takođe, unapređen je pravni okvir za rad udruženja i fondacija, uključujući zakonska akta o udruženjima, zadužbinama i fondacijama i volontiranju, dok je u pripremi Zakon o računovodstvu kojim će se pojednostaviti računovodstveni postupci za mala udruženja i fondacije. Od decembra 2010. godine, OCD su oslobođene 2,5% poreza na poklone i donacije pod uslovom da se bave aktivnostima od javnog interesa, ali i dalje se smatraju preduzećima u svim aspektima svog rada. Drugi veoma važan usvojen zakon je Zakon o socijalnoj zaštiti, koji organizacijama civilnog društva omogućava konkurentnost na tržištu u svojstvu pružalaca usluga socijalne zaštite. Takođe, usvojena je Uredba o sredstvima za podsticanje programa ili nedostajućeg dela sredstava za finansiranje programa od javnog interesa koja realizuju udruženja, kojom se uspostavljaju kriterijumi, uslovi i metode za dodelu sredstava iz državnog budžeta. Usvajanje ove uredbe od izuzetnog je značaja za održivost i dalji razvoj civilnog društva i građanskog aktivizma uopšte. 
Iako su preduzeti značajni koraci ka konstruktivnijoj saradnji, odnos između Vlade i OCD u većini slučajeva obeležena je fragmentiranom saradnjom i selektivnim pristupom. Potrebno je koristiti dobre prakse koje su uspostavljene u nekim institucijama, a tek predstoje napori u cilju unapređivanja saradnje i razvijanja partnerskih odnosa. Učešće u procesima odlučivanja i praćenja procesa upravljanja i demokratskih procesa predstavljaju ključnu oblast u kojoj je značaj učešća civilnog društva izuzetno veliki. Prioritet treba da bude podizanje svesti u organima javne uprave o prednostima saradnje sa OCD u ranim fazama kreiranja javnih politika, kao i u procesima primene i praćenja istih. Takođe, treba raspravljati i razvijati sveukupne standarde i procedure u vezi sa imenovanjem predstavnika OCD za učešće u različitim telima na nacionalnom i lokalnom nivou, imajući u vidu najbolje primere dobre prakse u susednim zemljama i predloge OCD. 
Održivo finansiranje predstavlja izuzetno veliki izazov za OCD jer se one oslanjaju na međunarodnu donatorsku podršku koja je u fazi smanjivanja, dok je finansiranje iz javnih izvora još uvek nedovoljno transparentno i nedostaju jasno definisani kriterijumi, iako su preduzeti koraci u ovom pravcu usvajanjem podzakonskih akata o transparentnom finansiranju koje treba promovisati i bolje sprovoditi, posebno na lokalnom nivou. 
Na lokalnom nivou, mehanizmi i praksa saradnje sa OCD i dalje su na nezadovoljavajućem nivou. Međutim, u pojedinim opštinama postoje jedinice ili nadležne osobe za saradnju sa OCD, kao što su saveti mladih i kancelarije za mlade, iako ove kancelarije sarađuju isključivo sa OCD koje se bave pitanjima mladih. 
Nakon što je Zakon o udruženjima stupio na snagu, ustanovljen je jedinstveni Registar udruženja građana u Agenciji za privredne registre (APR), u kojem je trenutno evidentirano oko 20.000 udruženja. Rezultati istraživanja  ukazuju na to da je sektor OCD relativno mlad, jer je većina organizacija osnovana nakon 2000. godine, dok je svega jedna četvrtina organizacija osnovana pre 1990. godine. Kao prvenstveno polje delovanja, većina OCD radi u oblasti usluga socijalne zaštite, kulture, medija i sporta, kao i zaštite životne sredine. Sedište većine OCD nalazi se u Vojvodini (36%), potom u Beogradu (28%), a preostali broj relativno uravnoteženo je raspoređeno u Zapadnoj, Centralnoj, Istočnoj i Jugoistočnoj Srbiji. U Beogradu, većinu OCD čine poslovna/profesionalna udruženja (51%) i OCD koje se bave pitanjima prava, zagovaranja i politike (42%). Organizacije civilnog društva najvećim delom nalaze se u gradovima, a nejednako su raspoređene u regionima. Civilno društvo u ruralnim oblastima veoma je ograničeno i njihovi kapaciteti nedovoljno su razvijeni. Ocena OCD ukazuje na to da 20% OCD nema kancelarijski prostor. Čak 30% OCD ne poseduje računare, 13% poseduje svega jedan računar na deset ili više osoba, 36% poseduje jedan računar na tri do deset osoba, 18% poseduje jedan računar na jednu do tri osobe, dok svega 3% poseduje više od jednog računara po osobi. 
Praksa umrežavanja i uspostavljanja partnerskih odnosa među OCD kao načina delotvornog angažovanja u relevantnim oblastima, posebno na transnacionalnom nivou, suočava se sa mnogim teškoćama delimično iz razloga nedostatka sredstava ili kapaciteta. Velika većina OCD sarađivala je sa drugim OCD u istom mestu/gradu i istom regionu; međutim, sa teritorijalnom udaljenošću smanjuje se broj OCD koje sarađuju. Ovo je posebno važna informacija u kontekstu evropskih integracija, jer će se u bliskoj budućnosti povećati zahtevi za saradnjom između OCD iz regiona i sa evropskim OCD i mrežama. Ono što najviše zabrinjava jeste ocena skoro polovine OCD da ne poseduju dovoljne kapacitete za projektnu saradnju sa drugim OCD. Stoga, postoji potreba za podrškom i finansiranjem postojećih partnerstava i mreža, kao i za promovisanjem koncepata zasnovanih na fleksibilnijim i savremenijim načelima. Prema istraživanju – Procena stanja u sektoru organizacija civilnog društva u Srbiji (2011), 86% OCD sarađivale su ili uspostavile partnerske odnose sa drugim organizacijama. Međutim, 65% OCD nisu članovi nijedne mreže. Neophodno je promovisati dobre koncepte i mogućnosti za umrežavanje. 
Najznačajnije prepreke za dugoročnu održivost OCD jesu nizak nivo državne podrške koji nije zasnovan na dobro definisanim prioritetima, nedovoljno razvijena sponzorstva preduzeća, nedostatak individualnog davanja, povlačenje međunarodnih donatora i nedovoljno razvijena saradnja sa lokalnim vlastima. Složene procedure i zahtevi donatora, nedostatak informacija i nedovoljno iskustvo sa pisanjem projekata najčešći su problemi sa kojima se suočavaju OCD pri apliciranju za projektno finansiranje. U toku planiranja i sprovođenja projekata, najprisutniji problem jeste taj što se većina OCD susreće sa nedostatkom finansijskih sredstava za sufinansiranje. 
Prema Godišnjem zbirnom izveštaju o utrošku sredstava koja su kao podrška programskim aktivnostima obezbeđena i isplaćena udruženjima i drugim organizacijama civilnog društva iz sredstava budžeta Republike Srbije u 2011. godini, ukupan iznos sredstava alociranih udruženjima i drugim OCD, iz svih ekonomskih klasifikacija, iznosi 3.052.736.657 dinara. S druge strane, ovaj izveštaj ukazuje na to da je svega jedna trećina sredstava alocirana organizacijama civilnog društva, dok je većina finansijske podrške dodeljena „udruženjima građana, zadužbinama i fondacijama“.
Izveštaj EK o napretku Republike Srbije za 2012. godinu ukazao je da je Kancelarija za saradnju sa civilnim društvom aktivna u podizanju svesti o značaju učešća civilnog društva i građana u donošenju odluka, kao i da civilno društvo nastavlja da igra značajnu ulogu u društvenom, ekonomskom i političkom životu u promovisanju demokratskih vrednosti. 
B12.2. Strateški okvir 
Nacionalni strateški okvir
Na osnovu strateških dokumenata predstavljenih u Prilogu I i SWOT analize, utvrđeni su sledeći nacionalni ciljevi koji se odnose na oblast organizacija civilnog društva: 
•	promovisanje civilnog društva i podizanje svesti kod opšte javnosti o OCD, jačanje mehanizama komunikacije i saradnje između Vlade i OCD kroz redovno informisanje svih zainteresovanih strana, saradnju sa medijima, informisanje državnih institucija o aktivnostima Kancelarije za saradnju sa civilnim društvom i OCD, unapređenje komunikacije OCD i lokalnih vlasti, informisanje i ukazivanje institucijama na koncept civilnog društva;
•	jačanje kapaciteta institucija i OCD kroz izgradnju kapaciteta Kancelarije, izrada Nacionalne strategije za stvaranje podsticajnog okruženja za razvoj civilnog društva izgradnja kapaciteta za saradnju između institucija i OCD;
•	unapređenje okvira za transparentno i održivo finansiranje civilnog društva kroz razvoj pokazatelja uspešnosti civilnog društva, godišnji izveštaj o razvoju OCD u Srbiji, unapređenje pravnog okvira i okvira za finansiranje OCD iz javnih sredstava, razvijanje novih izvora finansiranja i saradnja sa međunarodnim donatorima;
•	jačanje institucionalnog okvira za razvoj civilnog društva kroz uspostavljanje Nacionalnog saveta za razvoj civilnog društva, dalji razvoj institucionalnog okvira za razvoj civilnog društva i ocena i identifikovanje nedostataka pravnog okvira relevantnog za OCD;
•	osiguranje delotvornog učešća OCD u procesu kreiranja javnih politika kroz učešće u konsultativnim procesima na nacionalnom nivou i promovisanje primera dobre prakse u oblasti mehanizama saradnje na lokalnom nivou. 
Promovisanje učešća OCD u procesu evropskih integracija i inicijativama saradnje na Zapadnom Balkanu i u Evropskoj uniji kroz saradnju sa sličnim institucijama na Zapadnom Balkanu u cilju učešća OCD u programima zajednice EU, jačanja regionalnih mreža, koalicija i veza sa mrežama civilnog društva u EU, delotvornog učešća i korišćenja pretpristupnih fondova od strane OCD, i osnaživanja kapaciteta Kancelarije da programira, upravlja i prati fondove EU. Iako je u brojnim nacionalnim sektorskim strategijama prepoznat značaj civilnog društva i njegova aktivna uloga u postizanju predviđenih ciljeva, trenutno ne postoji konkretna strategija koja se bavi ovom temom. Kao što je predviđeno Strateškim okvirom Kancelarije za period 2011 – 2014. godine, strateški dokument u ovoj oblasti treba da bude pripremljen do 2014. Godine, vođen vizijom Srbije kao razvijenog, demokratskog i solidarnog društva u kojem svi građani ostvaruju svoja prava, slobodno koriste i mogu da izraze svoje potrebe kroz saradnju i partnerske odnose, razvijaju svoje potencijale i ostvaruju svoje pravo na kvalitetan i dostojanstven život. 
Ciljevi Strateškog okvira razmotreni su kao osnov za sprovođenje ocene strateške oblasti i utvrđivanje prioriteta. 
NAD Prioritet 1 – Osigurati aktivno i ravnopravno učešće OCD u kreiranju javnih politika, sprovođenju i praćenju na nacionalnom, regionalnom i lokalnom nivou u cilju održivog razvoja civilnog društva, partnerskih odnosa između OCD i Vlade i daljeg osnaživanja kapaciteta OCD za učešće u procesima odlučivanja, praćenja i ocene primene politika, strategija i zakona. 
Regionalne i transnacionalne strategije
Strategija EU za Dunavski region promoviše društveno-ekonomski razvoj u dunavskom regionu; prioritetna oblast i mere za OCD u vezi su sa stubom 4 Jačanje regiona, čiji je cilj izgradnja institucionalnih kapaciteta, uključujući uspostavljanje Dunavskog foruma civilnog društva i unapređenje državne administracije i službi. Dunavski forum civilnog društva je platforma za dijalog i umrežavanje civilnog društva u slivu reke Dunav. Forum funkcioniše kao platforma za strukturirane konsultacije između civilnog društva i javnih službi i preduzeća na regionalnom, nacionalnom i nivou EU, kao i međunarodnim i međudržavnim organizacijama koje su aktivne u ovom regionu. Forum podržava organizacije civilnog društva u slivu reke Dunav. Cilj Foruma je promovisanje i unapređivanje učešća i umrežavanja civilnog društva u kontekstu Strategije EU za Dunavski region. 
Međunarodni sporazumi 
Evropskim partnerstvom sa Republikom Srbijom od 18. februara 2008. godine (2008/213/EZ) u delu koji se odnosi na  Političke kriterijume – građanska i politička prava, navodi se kratkoročni prioritet koji se odnosi na usvajanje Zakona o udruženjima i pravnom položaju NVO, podsticaj razvoja organizacija civilnog društva i redovni dijalog sa civilnim društvom o strateškim inicijativama. Sporazumom o stabilizaciji i pridruživanju (SSP) navodi se da „uzimajući u obzir posvećenost strana da svim sredstvima doprinesu političkoj, privrednoj i institucionalnoj stabilizaciji u Srbiji, kao i u regionu, razvojem građanskog društva i demokratizacijom, izgradnjom institucija i reformom javne uprave, trgovinskom integracijom u regionu i poboljšanom privrednom saradnjom, kao i saradnjom u brojnim oblastima, posebno u pravosuđu i unutrašnjim poslovima i jačanju nacionalne i regionalne bezbednosti“ (str. 5).
B12.3. Agenda EU 
Strategija Evropa 2020 - Strategija pametnog, održivog i inkluzivnog rasta, zahteva koordiniran napor svih zainteresovanih strana, uključujući socijalne partnere i civilno društvo. Civilno društvo prepoznato je kao jedna od zainteresovanih strana u realizaciji predviđenih ciljeva. Ključni aspekti koji će uticati na civilno društvo jesu: praćenje društvenih i ekonomskih promena, integrisani strateški razvoj, Strategija „Mladi u pokretu“ (jedna od „ključnih inicijativa“ Strategije Evropa 2020) i smanjenje siromaštva i socijalne isključenosti. Druga relevantna dokumenta su: Saopštenje Komisije Evropskom parlamentu, Savetu, Evropskom društveno-ekonomskom komitetu i Komitetu regiona – „Koreni demokratije i održivog razvoja: angažman Evrope sa civilnim društvom u spoljnim odnosima” KOM (2012) 492, „Ka osnaženoj kulturi konsultacija i dijaloga – Opšti principi i Minimalni standardi konsultovanja Komisije sa zainteresovanim stranama“ KOM (2002) 704, i „Smernice za pružanje podrške EU civilnom društvu u zemljama u procesu proširenja 2014-2020”. Ovim saopštenjem utvrđena su tri prioriteta podrške EU: 1. ojačati napore promovisanja podsticajnog okruženja za OCD u partnerskim zemljama; 2. promovisanje relevantnog i strukturiranog učešća OCD u domaćim javnim politikama u partnerskim zemljama, u ciklusu programiranja i međunarodnim procesima; i 3. povećanje kapaciteta lokalnih OCD za delotvornije vršenje uloge nezavisnih razvojnih aktera. Smernicama se definiše agenda podrške civilnom društvu u okviru politike proširenja, definisanjem oblasti, modaliteta i skupa ciljeva, rezultata i pokazatelja koji će omogućiti merenje napretka na nivou zemalja, kao i na nivou regiona u procesu proširenja.
Pored toga, relevantan je i dokument Saveta Evrope „Kodeks dobre prakse za učešće građana u procesu odlučivanja“ jer pokriva važne teme kao što su mehanizmi učešća OCD u procesima odlučivanja i učešća civilnog društva u javnim politikama. Ovim dokumentom dato je obrazloženje, okvir i načini za unapređeno učešće građana. 
Pored toga, relevantan je i dokument Saveta Evrope „Kodeks dobre prakse za učešće građana u procesu odlučivanja“ jer pokriva važne teme kao što su mehanizmi učešća OCD u procesima odlučivanja i učešća civilnog društva u javnim politikama. Ovim dokumentom dato je obrazloženje, okvir i načini za unapređeno učešće građana. 
Poglavlje 23: Pravosuđe i osnovna prava
Narodna skupština Republike Srbije usvojila je Zakon o udruženjima2 2009. godine, kojim se uređuje ustavom zagarantovana sloboda udruživanja i predstavlja pravni okvir za uspostavljanje, delovanje i aktivnosti domaćih i stranih udruženja u Republici Srbiji. Odredbe ovog zakona velikim delom podstiču razvoj organizacija civilnog društva u Republici Srbiji, jer je udruženje definisano kao dobrovoljna, nevladina, neprofitna organizacija, zasnovana na slobodi udruživanja više pojedinaca ili pravnih lica, uspostavljena u svrhu postizanja i unapređivanja zajedničke ili opšte svrhe ili interesa koja nije zabranjena Ustavom ili zakonom. Institucionalni okvir za sistematski i trajni dijalog sa civilnim društvom uspostavljen je u januaru 2011. godine, osnivanjem Kancelarije za saradnju sa civilnim društvom. Uspostavljanje i mandat Kancelarije definisani su Uredbom o Kancelariji za saradnju sa civilnim društvom.  U skladu sa definicijom u NPAA za period 2013 – 2016. godine, u narednom periodu aktivnosti će biti usmerene na izmene i dopune zakona u cilju kreiranja podsticajnog okruženja za razvoj civilnog društva, kao i pokretanje zakona kojima se uređuju standardi saradnje između civilnog društva i državnih institucija, kao i standardi participativnog učešća civilnog društva u procesu izrade propisa. Takođe, biće pripremljena Nacionalna strategija za stvaranje podsticajnog okruženja za razvoj civilnog društva, a biće unapređeno regulisanje i mehanizmi za transparentno finansiranje iz nacionalnog budžeta i procedure za sufinansiranje projekata EU. Kao deo institucionalnog razvoja, predviđeno je uspostavljanje Saveta za razvoj i saradnju sa civilnim društvom. 
Prioriteti EU za IPA II biće definisani u Zajedničkom strateškom okviru (JSF) sa ciljem boljeg usklađivanja finansijske pomoći sa strategijom proširenja EU. Prioriteti za pojedinačne zemlje biće utvrđeni u Strategiji EU za državu korisnika (CSP) koju priprema Evropska komisija, a osnov će činiti NAD i relevantne nacionalne sektorske strategije.
B12.4. Opšti ciljevi i prioriteti u tematskoj oblasti (2014-2020)
Pored analize situacije predstavljene u prethodnim odeljcima sprovedena je i SWOT analize tematske oblasti civilno društvo, kako bi se definisali dugoročni ciljevi i srednjoročni strateški prioriteti, uz realistične i ciljane mere.
SWOT analiza u oblasti civilnog društva navedena u sledećem segmentu ukazuje na izazove koje tematska oblast treba da nastoji da prevaziđe. 
Prednosti	Nedostaci
•	Uspostavljena Kancelarija za saradnju sa civilnim društvom;
•	Postojanje lokalnih fondacija;
•	Sposobnost privlačenja/angažovanja volontera i aktivista;
•	OCD su fleksibilne i sposobne za brzo reagovanje;
•	OCD identifikuju i zagovaraju važna pitanja;
•	Prethodni uspesi i doprinos demokratskim  promenama.	•	Odnos između Vlade i OCD još uvek nije sistematizovan;
•	Nepostojanje svesti javnih službi o prednostima saradnje sa OCD;
•	Nedovoljno razvijena saradnja sa lokalnim vlastima;
•	Uticaj mreža u Srbiji veoma mali;
•	Ograničena održivost;
•	Slabo upravljanje, transparentnost i odgovornost OCD.
Prilike  	Pretnje
•	Unapređen pravni, finansijski, fiskalni i institucionalni okvir za delovanje udruženja i fondacija;
•	Raspoloživost finansijskih sredstava EU i bilateralnih donatora;
•	Razvoj novih medija i umrežavanje putem društvenih mreža;
•	Izrada Nacionalne strategije za stvaranje podsticajnog okruženja za razvoj civilnog društva i uspostavljanje Saveta.	•	Nezadovoljavajući nivo državne podrške;
•	Nepostojanje planiranja finansijskih izdvajanja na osnovu prioriteta, kao i nepostojanje praćenja uticaja podržanih aktivnosti;
•	Nedostatak iskustva i kapaciteta OCD;
•	Zakon o porezu na lični dohodak građana ne predviđa poreske olakšice u slučaju davanja za javno dobro;
•	Nedovoljno razvijeni mehanizmi u oblasti doniranja i filantropije;
•	Pravni okvir ne podstiče korporativno davanje/društveno odgovorno poslovanje.
U svetlu navedenog i u cilju što efikasnijeg programiranja međunarodne pomoći, opšti cilj glasi:
Održivo, dinamično, pluralističko i kompetentno civilno društvo kao sastavni element participativne demokratije
Opšti cilj je integrisanje kulture konsultacija, dijaloga i partnerskih odnosa u javni život, čime se promovišu demokratske vrednosti i aktivno građansko društvo. Uključivanjem svih zainteresovanih strana u proces formulisanja javnih politika obezbeđuje se opšta društvena saglasnost o osnovnim pravima i razvojnim ciljevima društva. 
Prioritet 1. Osigurati aktivno i ravnopravno učešće OCD u procesima kreiranja, sprovođenja i praćenja primene javnih politika na nacionalnom, regionalnom i lokalnom nivou 
Sposobnost OCD da uzmu učešće u različitim oblastima javnog života zavisi od skupa preduslova. Stoga, cilj ovog prioriteta jeste kreiranje podsticajnog okruženja za održivi razvoj civilnog društva i njihovo aktivno i ravnopravno učešće u procesima kreiranja, sprovođenja i praćenja primene javnih politika. Takođe, podizanje kapaciteta donosilaca javnih politika i državnih službenika za rad sa OCD doprineće osnaživanju demokratskih institucija i reformskih procesa i većem poverenju i kompetencijama za izgradnju dijaloga i prilika za uspostavljanje partnerstava. OCD takođe igraju ulogu nezavisnih razvojnih aktera i u tom smislu biće osnaženi njihovi kapacitet za delotvornije vršenje ove uloge. 
B12.5. Mere za sprovođenje prioriteta u tematskim oblastima
Prioritet 1. Osigurati aktivno i ravnopravno učešće OCD u procesima kreiranja, sprovođenja i praćenja primene javnih politika na nacionalnom, regionalnom i lokalnom nivou
Mera 1.1. Stvaranje podsticajnog okruženja za održivi razvoj civilnog društva i partnerstva  sa Vladom
Ovom merom grade se institucionalni, pravni i finansijski preduslovi neophodni za održivi razvoj civilnog društva, čime se omogućava uspostavljanje partnerskih odnosa i stalnog dijaloga između javnih službi i OCD. Ovom merom pruža se podrška sprovođenju Nacionalne strategije za stvaranje podsticajnog okruženja za razvoj civilnog društva, uključujući razvoj mehanizama za praćenje, ocenu i izveštavanje. Ovom merom, takođe, biće pružena podrška naporima OCD da prate rad Kancelarije i sprovođenje Strategije, uključujući izradu paralelnih izveštaja (shadow reports) o aktivnostima Vlade u različitim oblastima. Aktivnosti će uključivati unapređenje institucionalnog (Savet za saradnju sa civilnim društvom), pravnog (integrisanje saradnje sa civilnim društvom u zakone/propise, izmene propisa u cilju kreiranja povoljnijeg okruženja za razvoj civilnog društva i ostvarivanje prava na slobodu, izražavanje, okupljanje, udruživanje i dr), fiskalnog i finansijskog okvira (filantropija i povoljniji poreski zakoni), nefinansijsku podršku (propisi koji omogućavaju državnim i lokalnim vlastima da dodeljuju državnu imovinu, ustupaju organizacijama civilnog društva na korišćenje prostor bez finansijske nadoknade – na ograničeno vreme, besplatne obuke, konsultacije i druge resurse), kao i transparentno izdvajanje sredstava iz državnog budžeta za razvoj civilnog društva na odgovoran način i učešće u procesima odlučivanja. Unapređenje i institucionalizacija stalnog dijaloga, partnerstva i saradnje između Vlade i civilnog društva na nacionalnom i lokalnom nivou (saradnja, komunikacija, konsultacije i učešće) u kreiranju i praćenju javnih politika kreiranjem primenjivih modela i mehanizama (standardi i podzakonska akta). Takođe, aktivnosti će biti usmerene na razvoj javno-privatnih partnerstava i mehanizama za saradnju između lokalnih samouprava i OCD. Potrebno je dodatno osnažiti podsticajno okruženje za uključivanje OCD u pružanje usluga. Izgradnja kapaciteta institucija Vlade i Narodne skupštine za bolje razumevanje prednosti konstruktivnog učešća OCD u procesu razvoja, primene i praćenja nacionalnih strategija, na svim nivoima. Kako bi što efikasnije ispunila svoj mandat na osnovu procene potreba za stručnim usavršavanjem, podrška će biti pružena Kancelariji za saradnju sa civilnim društvom i drugim javnim institucijama kako bi se poboljšalo razumevanje mehanizama saradnje i dijaloga u sveukupnim procesima kreiranja i primene javnih politika. 
Mera 1.2. Dalje osnaživanje kapaciteta OCD za učešće u procesima odlučivanja, za praćenje i ocenu sprovođenja javnih politika, strategija i propisa 
OCD moraju prevazići ograničenja kapaciteta, od onih u smislu tehničkog rukovođenja i liderskih veština, preko veština prikupljanja sredstava, do organizacionih i pitanja unutrašnjeg upravljanja. Putem shema bespovratnih sredstava namenjenih OCD, ovom merom biće podržana izgradnja kapaciteta organizacija civilnog društva da učestvuju u procesima odlučivanja i primene sektorskih politika; prate i ocenjuju efekte, prate i aktivno učestvuju u procesima pregovaranja sa EU, osnažuju bazu članova uvođenjem viših standarda upravljanja, uključujući demokratske strukture, praćenje i ocenu, finansijsko upravljanje, transparentnost, geografski obuhvat i saradnju. Takođe, potrebno je podržati OCD da povećaju svoju delotvornost povećanjem kapaciteta za analizu, praćenje i zagovaranje, umrežavanje, stvaranje partnerstva, izgradnju koalicija i aktivno učešće u procesima kreiranja javnih politika i propisa. Konačno, finansijska održivost zahteva poboljšane kapacitete za diversifikovano prikupljanje sredstava, usmereno ka javnim, ali i privatnim izvorima sredstava. Na nacionalnom nivou biće sprovedena dalja izgradnja kapaciteta članova SEKO mreže za učešće u planiranju razvojne pomoći, posebno programiranju i praćenju korišćenja Instrumenta za pretpristupnu pomoć. Pored toga, članovima SEKO treba obezbediti izgradnju kapaciteta za učešće u konsultativnim procesima. Takođe, aktivnosti teže povećanju uloge lokalnih OCD, neformalnih grupa i inicijativa građana u smislu uticaja na javne politike na lokalnom i nacionalnom nivou imajući u vidu izgradnju članstva i reprezentativnost, što je potrebno uraditi posebno kroz mehanizme ponovne dodele bespovratnih sredstava i fleksibilne podrške kako bi se odgovorilo na njihove najhitnije potrebe. Podrška će biti pružena postojećim i novim mrežama, koalicijama i savezima organizacija civilnog društva na lokalnom i nacionalnom nivou, kao i u regionu Zapadnog Balkana i Turske i na nivou EU, u rešavanju lokalnih, nacionalnih, regionalnih i transnacionalnih izazova. Pored toga, podrška će biti pružena za podizanje svesti i razvoj društveno odgovornog poslovanja, privatne i korporativne filantropije i socijalnog preduzetništva. 
Regionalne, prekogranične i transnacionalne teme u oblasti organizacija civilnog društva
Instrumente od važnosti za regionalnu saradnju, kao što su podrška višekorisničke IPA ili programa prekogranične i transnacionalne saradnje, potrebno je obezbediti za one aktivnosti kod kojih postoji očigledna prednost regionalnog pristupa.
Naglasak će biti na razvoju saradnje sa državnim institucijama koje se bave pitanjima civilnog društva u regionu Zapadnog Balkana i Turske. Podrška će biti usmerena i na komunikaciju, saradnju i partnerske odnose između Kancelarije za saradnju sa civilnim društvom i organizacijama i institucijama EU koje se bave pitanjima civilnog društva. Neophodno je osnažiti i preduzeti zajedničke aktivnosti u oblasti komunikacije, saradnje i informisanja između i sa OCD u regionu Zapadnog Balkana i Turske, kao i OCD u državama članicama EU. Na regionalnom nivou, naglasak će biti na razvijanju i sprovođenju mehanizama za praćenje okruženja povoljnog za razvoj civilnog društva. 
Višekorisnička IPA 
Na osnovu dosadašnjeg iskustva sa primenom programa Podrška civilnom društvu, potrebno je usmeriti se na: građanske inicijative i izgradnju kapaciteta kojim se osnažuje uloga civilnog društva na lokalnom, nacionalnom i regionalnom nivou; zajedničke inicijative između organizacija civilnog društva u različitim (potencijalnim) zemljama kandidatima i zemljama EU za razvijanje mreža i promovisanje prenosa znanja i programa Ljudi-ljudima – posete institucijama EU i razmena znanja između EU i civilnog društva u postojećim i budućim zemljama EU. 
Programi prekogranične saradnje i transnacionalni programi
U kontekstu regionalne saradnje i razvoja, naglasak treba staviti na razvoj civilnog društva i lokalnih zajednica negovanjem zajedničkog regionalnog identiteta, snažnijih društvenih i kulturnih veza između zajednica u pograničnim oblastima i zajedničke aktivnosti izgradnje kapaciteta u vezi sa civilnim društvom, uspostavljanjem partnerskih odnosa i modela saradnje na osnovu primera dobre prakse i zajedničkih potreba i aktivnosti ljudi-ljudima. Očekuje se da će OCD podržati primenu drugih sektorskih tema. 
Strategija EU za region Dunava
Naglasak je na aktivnom učešću u Dunavskom forumu civilnog društva, čiji je cilj promovisanje i unapređenje učešća i umrežavanja civilnog društva u okviru Strategije EU za region Dunava. 
B12.6. Institucionalni okvir za sprovođenje pristupa tematske oblasti
Za tematsku oblast civilno društvo u Republici Srbiji odgovorna je Kancelarija za saradnju sa civilnim društvom, uz podršku i pomoć SEKO mehanizma (u oblasti planiranja i programiranja međunarodne pomoći), mreža OCD i pojedinačnih OCD. 
Kancelarija za saradnju sa civilnim društvom koordinira oblast civilnog društva. Kancelarija u okviru svog redovnog mandata pokreće usvajanje propisa, drugih opštih akata i javnih strateških akata od značaja za pravni položaj OCD i poreska pitanja, i prati i odgovorna je za primenu propisa i politika. Kancelarija, takođe, pokreće dijalog sa civilnim društvom o strateškim pitanjima, prikuplja i distribuira informacije od značaja za rad OCD i preduzima druge mere i aktivnosti u cilju povećanja kapaciteta i održivosti OCD. Kancelarija koordinira i podstiče saradnju između ministarstava, drugih agencija Vlade i organa lokalne samouprave sa OCD i sprovodi aktivnosti obuke i profesionalnog razvoja zaposlenih u javnoj upravi i lokalnoj samoupravi, kao i drugih zainteresovanih strana, uključujući i podizanje svesti u javnoj upravi o prednostima saradnje sa OCD. 
U oblasti planiranja i programiranja EU fondova i međunarodne razvojne pomoći, mehanizam konsultacija sa organizacijama civilnog društva (OCD) – SEKO mehanizam – uspostavljen je 2011. godine. Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućava razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja mrežu, koju vodi konzorcijum od najviše tri OCD, od čega se jedna jasno ističe kao vodeći partner. Ovaj mehanizam na sistematičan i transparentan način uključuje sektor OCD u inkluzivnu debatu i dijalog sa predstavnicima Vlade, na temu procesa planiranja i programiranja sredstava iz EU fondova i razvojne pomoći. On deluje kao platforma koja omogućuje OCD da utiču i daju preporuke za dalje unapređivanje strateških dokumenata u vezi sa planiranjem i programiranjem međunarodne razvojne pomoći (npr. „Nacionalni prioriteti za međunarodnu pomoć”). U ovom smislu, uspostavljen je SEKO za civilno društvo, medije i kulturu, sa osnovnim ciljem da omogući uključivanje OCD u proces evropskih integracija i programiranje IPA sredstava na sistematičan i transparentan način. 
Kako bi se unapredile i koordinisale aktivnosti u vezi sa planiranjem, programiranjem, sprovođenjem i praćenjem sredstava EU i međunarodne pomoći i povećala efikasnost i delotvornost razvojne pomoći, uvedeni su dodatni mehanizmi, odnosno uspostavljena je sektorska radna grupa (SRG) za civilno društvo, medije i kulturu . Sektorska radna grupa za civilno društvo, medije i kulturu odgovorna je za koordinaciju aktivnosti u vezi sa planiranjem, programiranjem i praćenjem sredstava EU i međunarodne pomoći, utvrđivanje relevantnih mera/aktivnosti koje doprinose unapređenju delovanja OCD. Rad, upravljanje, organizacija i sastav SRG preciznije su definisani Poslovnikom o radu sektorskih radnih grupa za programiranje i praćenje fondova EU i razvojne pomoći. Nacionalne institucije koje učestvuju u SRG jesu Kancelarija za saradnju  sa civilnim društvom, ministarstvo nadležno za pitanja rada, zapošljavanja i socijalne politike, ministarstvo nadležno za finansije, ministarstvo nadležno za privredu, kancelarija nadležna za zaštitu prava građana, poverenik nadležan za zaštitu ravnopravnosti i kancelarija nadležna za pitanja evropskih integracija (KEI). Članovi SRG zvanično su imenovani predstavnici navedenih resornih ministarstava, na nivou državnog sekretara ili pomoćnika ministara, ili viši službenik za programe pomoći (SPO) i Kancelarije za evropske integracije Vlade Republike Srbije. 
Predstavnici donatorske zajednice, uključujući vodećeg donatora, učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analizom sektorskih prioritetnih ciljeva, mera i aktivnosti, za finansiranje iz fondova EU i međunarodne pomoći, kao i obezbeđivanja podataka o očekivanoj pomoći tokom perioda planiranja. Vodeći donator odgovoran je za podršku radu SRG i zastupa interese donatora aktivnih u određenim sektorima.
Kako bi se omogućio omogućila veća uključenost i transparentniji dijalog, konsultacije i komunikacija sa svim relevantnim zainteresovanim stranama u njihovim sektorima, KEI je uspostavila mehanizam za konsultacije sa organizacijama civilnog društva (OCD). . Ovaj mehanizam zasnovan je na konsultativnom procesu sa Sektorskim organizacijama civilnog društva (SEKO), i služi kao platforma koja omogućuje razmenu informacija i doprinosa OCD u vezi sa planiranjem razvojne pomoći, naročito programiranjem i praćenjem Instrumenta za pretpristupnu pomoć (IPA). SEKO predstavlja konzorcijum od najviše tri OCD kao partnere, od čega se jedna jasno ističe kao vodeći partner. SEKO se sastoji od OCD koje imaju značajno iskustvo u javnom zastupanju, analizama i istraživanju u okviru sektora, kao i iskustva u neposrednom radu sa pružaocima usluga i korisnicima. Utiču na javne politike na osnovu njihovog uspešnog umrežavanja i partnerskog rada sa drugim lokalnim i međunarodnim organizacijama civilnog društva, kao i konstruktivne saradnje sa državnim institucijama i neprestano nadziru njihov rad. Članovi SEKO učestvuju na sastancima SRG na osnovu potreba i zahteva svakog od sastanaka SRG, i učestvuju u procesu konsultacija u vezi sa analiziranjem sektorskih prioritetnih ciljeva, mera i aktivnosti za finansiranje iz fondova EU i međunarodne pomoći. Ostale relevantne zainteresovane strane (agencije, privatni i akademski sektor, OCD itd.) mogu da učestvuju na sastancima SRG na osnovu teme, potreba i zahteva svakog sastanka sektorske radne grupe.
Prema Poslovniku o radu sektorskih radnih grupa, KEI  je odgovorna za koordinaciju i obezbeđivanje efikasnog rada svih aktivnosti sektorskih radnih grupa. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. SRG takođe deluje kao Sektorski pododbor za praćenje za potrebe IPA TAIB u okviru decentralizovanog upravljanja.
 
B12.7. Pokazatelji za merenje napretka
PRIORITET 1: Osigurati aktivno i ravnopravno učešće OCD u procesima kreiranja, sprovođenja i praćenja primene javnih politika na nacionalnom, regionalnom i lokalnom nivou
Pokazatelj	Jedinica	Polazna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1. Broj zakona, podzakonskih akata, procedura Vlade i odluka izrađenih u cilju otvorene, redovne i transparentne komunikacije i saradnje između institucija Vlade i organizacija civilnog društva	Ne	0	1	2	3	3	3	3	4	5	Službeni glasnik, izveštaji resornih ministarstava, izveštaj Kancelarije za saradnju sa civilnim društvom	Kancelarija za saradnju sa civilnim društvom

MERA 1.1. Stvaranje podsticajnog okruženja za održivi razvoj civilnog društva i partnerstva sa Vladom
Pokazatelj	Jedinica	Polazna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.1.1. Broj propisa izmenjenih i dopunjenih u cilju kreiranja povoljnijeg finansijskog i poreskog režima za OCD i druga udruženja 	Ne	0								3	Službeni glasnik, izveštaji resornih ministarstava, izveštaj Kancelarije za saradnju sa civilnim društvom	Kancelarija za saradnju sa civilnim društvom
1.1.2. % nacionalnog budžeta alociranog u svrhu institucionalne i projektne podrške radu OCD 	%	0,60%								0,85%	Zakon o budžetu, Zakon o završnom računu budžeta, Godišnji zbirni izveštaj Kancelarije za saradnju sa civilnim društvom	Kancelarija za saradnju sa civilnim društvom
1.1.3. % lokalnog budžeta alociranog u svrhu institucionalne i projektne podrške radu OCD	%	2,58% 								2,65%	Zakon o budžetu,
Odluka o budžetu,
Zakon o završnom računu budžeta,/Odluka o završnom računu
Godišnji zbirni izveštaj Kancelarije za saradnju sa civilnim društvom	Kancelarija za saradnju sa civilnim društvom

MERA 1.2. MERA 1.2. Dalje osnaživanje kapaciteta OCD za učešće u procesima odlučivanja, za praćenje  i ocenu  sprovođenja javnih politika, strategija i propisa
Pokazatelj	Jedinica	Polazna vrednost (2012.)	Cilj	Način provere	Institucija nadležna za izveštavanje
			2013.	2014.	2015.	2016.	2017.	2018.	2019.	2020.		
1.2.1. Broj registrovanih OCD 	Ne	20,000								Najmanje 25.000	Agencija za privredne registre	Kancelarija za saradnju sa civilnim društvom
1.2.2. % OCD sposobnih da osiguraju održivo finansiranje kroz različite izvore finansiranja	%	6%								20%	Narativni i finansijski izveštaji OCD, višegodišnji izveštaj zasnovan na anketi
	Kancelarija za saradnju sa civilnim društvom
1.2.3. % OCD koje učestvuju u domaćim ili stranim koalicijama i mrežama	Ne	35%								50%	Izveštaji OCD, višegodišnji izveštaj zasnovan na anketi
	Kancelarija za saradnju sa civilnim društvom
 
B12.8. Delotvornost, efikasnost i održivost pomoći
Prema bazi podataka ISDACON-a, u oblasti civilnog društva realizovan je značajan iznos pomoći međunarodne donatorske zajednice u periodu od 2007. do 2012. godine, sa procenjenim ukupnim iznosom realizovanih sredstava od 64,45 miliona evra. Najveći i najznačajniji donator u sektoru bila je EU sa ukupno realizovanih 11 miliona evra tokom perioda 2007-2013. godine u okviru IPA komponente I.
Podrška za civilno društvo u okviru IPA komponente I, kroz šest godišnjih programa u periodu 2007 – 2013. godine, usmerena je na uspostavljanje partnerskih odnosa i umrežavanje sa evropskim i regionalnim partnerima, promovisanje antidiskriminacionih mera i tolerancije, kulturne različitosti i pluralizma, strateškog dijaloga sa državnim organima, unapređenje kapaciteta OCD za formulisanje javnih politika, sprovođenje strateških analiza i zagovaranje, kao i izradu, sprovođenje i praćenje javnih politika i aktivnosti kroz koje se vrši usklađivanje sa EU standardima na lokalnom nivou. Takođe, kroz višekorisničku IPA komponentu, projekti podrške civilnom društvu (IPA 08 - 16,5 miliona evra, IPA 09 - 10 miliona evra, IPA 11-13 – 7,5 miliona evra) pružena je tehnička pomoć za OCD i podržane su aktivnosti „Ljudi ljudima“ i partnerske aktivnosti. 
Bilateralni donatori u Republici Srbiji još uvek su veoma aktivni u podršci OCD u oblastima promovisanja razvoja demokratije i to čine kroz različite pojedinačne projekte. Donatori su podržali osnaživanje uloge civilnog društva u formulisanju javnih politika i sprovođenje aktivnosti za smanjenje siromaštva kroz pružanje usluga socijalne zaštite u zajednici, uspostavljanje partnerstva između javnih službi i civilnog društva, uvođenje rodne perspektive u sektorske politike i promovisanje aktivnosti zagovaranja civilnog društva za unapređenje pravnog i regulatornog okvira, kao što je nedavno završeni program USAID-a pod nazivom „Inicijativa javnog zagovaranja građanskog društva“ vredan 27,5 miliona dolara, i kroz sredstva UN agencija (kao što je UNDP). Svetska banka vodi Program malih grantova/fond za civilno društvo namenjen OCD u Srbiji, a Regionalni centar za životnu sredinu za Centralnu i Istočnu Evropu (REC) završio je sprovođenje Okvirnog programa SECTOR (Podrška organizacijama civilnog društva za zaštitu životne sredine u Jugoistočnoj Evropi) i pokrenuo je incijativu SENSE (Osnaživanje civilnog društva u oblasti zaštite životne sredine, u saradnji sa Švedskom agencijom za međunarodni razvoj i saradnju - SIDA). Takođe, Ministarstvo za inostrane poslove Kraljevine Norveške sprovodi programe podrške OCD. USAID nastavlja da pruža podršku OCD sa ciljem unapređenja njihove održivosti kroz novi program pod nazivom Civil Society Forward.
U dokumentu „Ocena delotvornosti i efikasnosti razvojne pomoći Republici Srbiji po sektorima“  data je veoma visoka ocena relevantnosti pomoći, jer odgovara potrebama Vlade u svim relevantnim oblastima. Celokupan zaključak jeste da je efikasnost na visokom nivou, dok je celokupna ocena uticaja i održivosti na nisko-srednjem nivou. Prema preporukama izveštaja dalji projektno zasnovani pristup ovoj tematskog oblasti u periodu 2014 – 2020. godine treba da bude posvećen daljem unapređivanju koordinacije rada donatora i ministarstava, Kancelarije za saradnju sa civilnim društvom i drugih zainteresovanih strana i zajedničkoj viziji o tome gde podrška treba da bude uložena i koji su ciljevi podrške u svakoj oblasti u vezi sa osnaživanjem civilnog društva kao izuzetno važnog aktera za celokupan proces demokratizacije i razvoja zemlje. Međunarodna podrška civilnom društvu treba da bude kontinuirana i usmerena na dalju podršku izgradnji kapaciteta i instrumenata civilnog društva za praćenje primene javnih politika i zakonskih akata, kao i podršku izradi javnih politika. Takođe, neophodan  je veći naglasak na dalje osnaživanje povoljnog okruženja (pravnog i institucionalnog, ali i finansijskog okvira), kao i ulaganje u kapacitete organizacija u okviru sektorskih mreža u svim relevantnim oblastima, s obzirom da veći broj OCD, posebno na lokalnom nivou, nemaju bogato iskustvo sa sektorskim umrežavanjem.
Osim toga, Delegacija EU pokrenula je proces ocene ovog „sektora“, koji je trenutno u toku. U toku je izrada izveštaja o Tehničkoj pomoći za ocenu tematskih oblasti civilnog društva, kulture i medija sprovedenoj i finansiranoj IPA programima i sredstvima drugih donatora u Republici Srbiji.
 

ODELjAK V: KOORDINACIJA I SPROVOĐENjE
V.1 Uloga KEI/NIPAK-a
Mehanizam za koordinaciju pomoći u Republici Srbiji uspostavila je Kancelarija za evropske integracije (KEI),  koja je odgovorna za obezbeđivanje delotvornog i efikasnog korišćenja međunarodne pomoći koja pruža podršku ostvarivanju nacionalnih strateških razvojnih prioriteta. 
U obavljanju poslova koordinacije pomoći, KEI je odgovorna za sledeće zadatke: 
	pripremu strateških planskih dokumenata kojima se definišu nacionalni ciljevi i prioriteti razvoja za programiranje međunarodne pomoći,
	konsultacije sa, i koordinacija zainteresovanih strana  radi utvrđivanja sektorskih, međusektorskih i regionalnih strategija, prioritetnih potreba i utvrđivanja odgovarajućih programa i projekata koji se finansiraju sredstvima međunarodne pomoći,
	informisanje i saradnju sa donatorskom zajednicom kako bi se omogućilo usklađivanje međunarodne pomoći sa nacionalnim prioritetima,
	učešće u izradi donatorskih strategija i planiranje programa i projekata koji se finansiraju sredstvima pomoći,
	praćenje sprovođenja programa i projekata putem: izveštaja krajnjih korisnika, donatorskih izveštaja, provera na licu mesta i izrade izveštaja o evaluaciji,
	usklađivanje programa i projekata međunarodne pomoći sa nacionalnim prioritetima i naknadnu saradnju sa zainteresovanim stranama,
	razvoj i unapređenje procesa upravljanja međunarodnom pomoći; prikupljanje podataka, analizu i pripremu izveštaja o korišćenju međunarodne pomoći (putem baze podataka ISDACON);
	izveštavanje nadležnim organima, Vladi i međunarodnim institucijama o sprovođenju projekata finansiranih sredstvima EU i međunarodne pomoći. 

Nacionalni IPA koordinator (NIPAK) je visoki službenik Vlade koji je glavni sagovornik Vlade Republike Srbije sa Evropskom komisijom (EK) u vezi sa IPA i i odgovoran je da obezbedi opštu koordinaciju IPA pomoći i njenu vezu sa procesom pristupanja EU . „Sektor za Planiranje, programiranje, praćenje i izveštavanje o sredstvima EU i razvojne pomoći“ KEI obavlja poslove tehničkog sekretarijata i pruža podršku NIPAK-u.. NIPAK priprema i, u skladu sa razmatranjima koja vrši Odbor za praćenje IPA, Evropskoj komisiji podnosi godišnje i završne izveštaje o sprovođenju IPA.
Funkcija NIPAK-a će se nastaviti i u okviru IPA-2 (2014-2020. godine), konkretnije u (nacrtu) pravila o sprovođenju navodi se da:
„NIPAK će biti glavni saradnik Komisije za opšti proces: strateškog planiranja, koordinacije programiranja, praćenja sprovođenja, ocenjivanja i izveštavanja o IPA pomoći. NIPAK će obezbediti koordinaciju u okviru državne uprave i sa drugi donatorima, i povezanost korišćenja IPA pomoći i opšteg procesa pridruživanja“. (član 4.)
Kako bi podržao funkcije NIPAK-a, Tehnički sekretarijat odgovoran je za:
	koordinaciju i programiranje IPA sredstava, kao i utvrđivanje i određivanje prioriteta za finansiranje u okviru IPA,
	pružanje podrške Nacionalnom IPA koordinatoru za uspostavljanje procedure za programiranje i praćenje u okviru IPA, i uloga i odgovornosti institucija u procesu programiranja i praćenja,
	koordinaciju procesa programiranja, praćenje procesa programiranja i podršku institucijama uključenim u programiranje,
	pružanje tehničke podrške Nacionalnom IPA koordinatoru za uspostavljanje, predsedavanje i organizovanje rada Odbora za praćenje IPA programa, Odbora za praćenje IPA komponente I (TAIB) i relevantnim sektorskim pododborima za praćenje,
	pružanje pomoći Nacionalnom IPA koordinatoru u pripremi godišnjih i konačnih Izveštaja o sprovođenju IPA programa, kao i pripremu godišnjih i konačnih izveštaja o sprovođenju TAIB,
	prikupljanje i analizu redovnih izveštaja o sektorskoj podršci i izveštaja o praćenju projekata u smislu ostvarivanja svrhe i ciljeva,
	pripremu redovnih izveštaja o praćenju za sektorske pododbore za praćenje TAIB,
	organizovanje i sprovođenje postupaka praćenja realizcije sektorskih programa i/ili projekata, kao i vršenje nadzora nad sprovođenjem preporuka koje su date tokom postupka praćenja; praćenje sprovođenja se vrši najmanje godinu dana nakon isteka poslednjeg ugovora u okviru sektorske podrške, odnosno projekta,
	praćenje ispunjavanja uslova za pokretanje postupaka za javnu nabavku,
	konsultacije sa Službenikom za odobravanje programa u pogledu planiranja nabavki koje finansira IPA i praćenja sprovođenja nabavke i ugovaranja,
	sprovođenje odgovarajućih mera u vezi sa obezbeđivanjem javnosti i vidljivosti aktivnosti koje se finansiraju iz IPA, uključujući izradu i praćenje sprovođenja Strategije komunikacije za IPA,
	organizovanje procesa ocene IPA programa radi procene stepena ostvarenja svrhe i ciljeva programa, kao i nadzor nad sprovođenjem preporuka nastalih procesom eksterne evaluacije IPA programa.
V.2 Sektorska koordinacija
Sektorske radne grupe (SRG) uspostavljene su kako bi se obezbedio mehanizam za konsultacije i koordinaciju različitih institucija odgovornih za upravljanje sektorom tokom programiranja i praćenja međunarodne pomoći. SRG obezbeđuju transparentan i inkluzivan dijalog svih relevantnih zainteresovanih strana o nacionalnim strategijama za svaki od sektora/tematskih oblasti,  čime obezbeđuju delotvorno učešće i koordinaciju svih relevantnih institucija u okviru datog sektora. Donatori i predstavnici međunarodnih finansijskih institucija učestvuju u radu SRG tokom programiranja međunarodne pomoći i aktivno učestvuju u pripremi projekata/programa. SRG prema tome služe kao platforma za koordinaciju i konsultacije sa donatorima i međunarodnim finansijskim institucijama na nivou sektora, i time obezbeđuju način za ostvarivanje jednog od ciljeva EK u pogledu uvođenja sektorskog pristupa, uspostavljanje dijaloga o sektorskim politikama  između donatora i administracije zemlje korisnice. Koordinaciju i saradnju sa drugim državnim institucijama, javnim preduzećima, organima lokalnih samouprava i autonomnim pokrajinama obezbeđuju nadležna resorna ministarstva koja su članovi SRG.
Sastav, rad, upravljanje i organizacija SRG regulisani su „Poslovnikom o radu sektorskih radnih grupa“ koji usvaja Nacionalni IPA koordinator i kojima se određuju funkcije vodeće nacionalne institucije (vodeće sektorske institucije), kao i vodeći donator u svakoj SRG. Koordinaciju i vođstvo SRG podržava operativna grupa koju čine predstavnici vodeće sektorske institucije, vodećeg donatora i KEI. KEI obezbeđuje sekretarijat svake SRG i odgovorna je za efikasan rad i koordinaciju njihovih aktivnosti. Članovi SRG su visoki službenici za programe pomoći ili službenici odgovarajućeg ranga iz resornih ministarstava, zajedno sa predstavnicima drugih relevantnih nacionalnih organizacija i institucija, uključujući Narodnu skupštinu, Narodnu banku i KEI. SRG se osnivaju na period od četiri godine i redovno se sastaju najmanje četiri puta godišnje, ali često i češće ukoliko je to potrebno.
Kako bi se uspostavila transparentnost i široj javnosti omogućio uvid u planiranje, programiranje i praćenje međunarodne pomoći, KEI je uspostavila formalan proces konsultacija sa predstavnicima OCD. Sektorske organizacije civilnog društva (SEKO) identifikovane su i odabrane za učešće u radu SRG, i deluju kao predstavnici šire zajednice nacionalnih i međunarodnih OCD. Broj SEKO odgovara broju SRG, i SEKO redovno učestvuju u sastancima SRG tokom faza programiranja i praćenja projektnog/programskog ciklusa međunarodne pomoći. Na taj način mehanizam SEKO služi kao platforma za razmenu informacija i doprinos brojnih OCD koje imaju interesa u svakom od sektora/tematskih oblasti.
Mehanizam posmatra OCD kao glavne sagovornike kroz oblik zastupljenosti zasnovan na sektorskoj specijalizaciji: svaka SEKO se sastoji do tri OCD koje su naročito aktivne, reprezentativne i uključene u razvoj određenog sektora. Ove OCD se biraju na osnovu javnog poziva i u svakoj grupi po jedna je određena da funkcioniše kao predstavnik čitave grupe. SEKO su vidljive i orijentisane kamaksimalnoj transparentnosti i učešću. Namenska internet strana  je aktivna i redovno se ažurira informacijama o važnim dešavanjima u ovom konsultativnom procesu.
V.3 Vodeća institucija u sektoru
Vodeća nacionalna (sektorska) institucija jeste ministarstvo nadležno za koordinaciju aktivnosti svih relevantnih institucija u vezi sa pripremom, sprovođenjem i praćenjem sektorskih projekata/programa za koje se podrška obezbeđuje iz sredstava međunarodne pomoći. Ova institucija odgovorna je za vođenje relevantnih institucija u procesu donošenja politika, sprovođenja, praćenja i izveštavanja u okviru svakog od sektora. Ovo predstavlja značajnu odgovornost, pošto ostvarivanje rezultata reformi u okviru sektora/tematskih oblasti zahteva dugoročno vlasništvo Vlade, liderstvo i političku volju. Prva i ključna uloga sektorske vodeće institucije jeste da usmerava napore u okviru sektora, uz ovlašćenje da donosi odluke, kontroliše resurse i koordiniše sve institucije koje učestvuju u obezbeđivanju ulaznih informacija kako bi se ostvarili željeni dugoročni i srednjoročni uticaji sektora.
Vodeća institucija igra dominantnu ulogu u najvećem broju institucionalnih funkcija za sektor i preuzima opštu odgovornost u okviru Vlade za:
	strateško planiranje i sprovođenje javnih politika,
	ostvarivanje jakih unutrašnjih i horizontalnih međuvladinih sporazuma o koordinaciji, kao i dobre vertikalne koordinacije nacionalnih, regionalnih i lokalnih aktivnosti,
	koordinaciju neophodnih partnerstava između Vlade, stručne, OCD i donatorske zajednice,
	završetak sveobuhvatnog zakonodavnog okvira,
	obezbeđivanje održivih izvora godišnjeg finansiranja i racionalnog okvira za raspodelu resursa,
	uspostavljanje redovnog okvira za praćenje učinka i ocenjivanje.
Ukupno posmatrano, navedene institucionalne funkcije predstavljaju glavne kriterijume za utvrđivanje vodećih institucija u sektoru, odnosno potrebno je da imaju i pravni mandat i kapacitet za izvršenje ovih funkcija, kao i da organizuju, vrše koordinaciju i upravljaju sektorskim reformama.
Osim toga, sektorske vodeće institucije trebalo bi da preuzmu veću ulogu u predstojećim pregovorima o pridruživanju EU. U tabeli predstavljenoj u prilogu 6 prikazane su vodeće sektorske institucije za svaki od sektora/SRG u poređenju sa institucijama koje obezbeđuju predsednike radnih grupa uspostavljenih za svako od poglavlja pravnih tekovina EU. Pregledom ove tabele uočava se da u svim sektorima osim u jednom postoji neposredna veza između institucija koje vode pregovore i vodećih institucija SRG i sektora. Jedini izuzetak je sektor Reforma javne uprave (RJU), pri čemu je vodeća institucija ministarstvo nadležno za javnu upravu, uprkos činjenici da pregovorima o svim poglavljima koja pokriva sektor rukovodi ministarstvo nadležno za finansije. Poglavlja koja pokriva sektor RJU bave se isključivo upravljanjem javnim finansijama, dok ne postoje pravne tekovine koje se bave RJU. Međutim, postoji inicijativa EK da se uspostavi tematska grupa za RJU u okviru koje bi se raspravljalo o pitanjima u vezi sa RJU. Osim toga, postoje dva glavna razloga da institucionalno vođstvo preduzme ministarstvo nadležno za javnu upravu, i to su:
(i)	RJU se smatra suštinskim uslovom za pregovore o svim poglavljima pravnih tekovina EU i u tom smislu leži u osnovi svih sektora i multidimenzionalna je tema.
(ii)	RJU je obaveza u skladu sa SSP, pošto se u okviru člana 114. (Državna uprava) SSP navodi: „Saradnja će imati za cilj da se obezbedi razvoj efikasne i odgovorne državne uprave u Srbiji, a naročito pružanje podrške primeni vladavine prava, odgovarajućem funkcionisanju državnih institucija […]“. 
V.4 Načini sprovođenja 
Međunarodna pomoć obuhvata podršku bilateralnih i multilateralnih donatora i međunarodnih finansijskih institucija  koja se pruža u vidu bespovratnih sredstava i koncesionalnih kredita, pod uslovom da je element bespovratne pomoći u ukupnom iznosu odobrenih sredstava najmanje 25%. 
Načini sprovođenja razvojne pomoći u velikoj meri variraju u zavisnosti od vrste pomoći i da li se pruža u vidu bespovratnih sredstava ili koncesionalnih kredita. U slučaju bilateralnih i multilateralnih bespovratnih sredstava, načini sprovođenja spadaju u dve grupe:
	prva grupa uglavnom upravlja projektima neposredno putem sopstvenih razvojnih agencija (npr. Nemačka/GIZ, SAD/USAID, Švedska/SIDA, Švajcarska/SDC, Japan/JICA),
	u drugoj grupi bilateralna bespovratna sredstva ukazuju na postepen prelazak sa sprovođenja putem razvojnih agencija (ili neposrednog sprovođenja putem bilateralnih/multilateralnih donatora) ka značajnijem korišćenju nacionalnih administrativnih sistema i struktura (npr. Norveška, Švedska, USAID). Ovo je u skladu sa Pariskom deklaracijom (pokazatelj 5b, videti tabelu 4, odeljak A.4.3).
U pojedinim slučajevima donatori pružaju podršku koristeći međunarodne organizacije kao partnere u sprovođenju, ili udružuju sopstvena sredstva (npr. Višedonatorski poverenički fond u sektoru pravosuđa). Razvojna pomoć takođe može da se sprovodi u vidu budžetske podrške. Opšta budžetska podrška predstavlja nenamenski doprinos državnom budžetu kao podrška za sprovođenje makroekonomskih reformi (programi strukturnih prilagođavanja, strategije za smanjenje siromaštva). Sektorska budžetska podrška, poput opšte budžetske podrške, predstavlja nenamenski finansijski doprinos budžetu zemlje primaoca. Međutim, u sektorskoj budžetskoj podršci dijalog između donatora i partnerskih vlada usmerava se na pitanja specifična za određeni sektor, umesto na opšte strateške i budžetske prioritete.
Načini sprovođenja zajmova međunarodnih finansijskih institucija i bilateralnih zajmova u velikoj meri zavise od sporazuma postignutih između Vlade i određene finansijske institucije ili donatorske vlade koja daje zajam. Ovo znači da je sprovođenje bilateralnih zajmova i zajmova međunarodnih finansijskih institucija strogo regulisano i dogovoreno između dve strane, bez obzira na način na koji njima upravljaju nacionalne institucije.
Upravljanje sredstvima IPA fonda je, do sada, vršila Delegacija EU. Međutim, državni organi Republike Srbije trenutno su u odmakloj fazi priprema za prenos ovlašćenja za upravljanje IPA sredstvima u okviru decentralizovanog sistema upravljanja (DMS). Proces pripreme za prenos ovlašćenja uključuje pet odvojenih faza, i to su:
Faza 0: Uspostavljanje upravljačkog i kontrolnog sistema
Faza 1: Ocena nedostataka 
Faza 2: Uklanjanje nedostataka
Faza 3: Ocena usklađenosti
Faza 4: Nacionalna akreditacija i podnošenje zahteva za DMS za prenos ovlašćenja uz ex-ante kontrolu
Uspostavljene su neophodne strukture (Nacionalni fond, Centralna jedinica za ugovaranje i finansiranje, NIPAK TS, telo za prekograničnu saradnju, operativne strukture i Revizorsko telo), a imenovana lica u okviru DMS (Nacionalni službenik za akreditaciju, Nacionalni službenik za odobravanje, Službenik za odobravanje programa, NIPAK, rukovodilac operativne strukture za prekograničnu saradnju, visoki službenici za programe pomoći). Očekuje se da će do kraja 2013. godine javna uprava Republike Srbije preuzeti nadležnosti objavljivanja tendera, ugovaranja i plaćanja od Delegacije EU.
Programima EU upravljaju nadležni resorni Generalni direktorati, dok odgovornost za sprovođenje pojedinačnih projekata leži na podnosiocima projekata.
V.5 Instrumenti za delotvornost pomoći
Postojeći mehanizam za koordinaciju pomoći usmeren je na unapređivanje delotvornosti pomoći, ubrzavanje reformi i usmeravanje eksternog finansiranja ka nacionalnim prioritetima i ciljevima. U okviru postojećih mehanizama za koordinaciju pomoći razvijena su tri ključna instrumenta za pomoć usklađivanju donatorskih resursa sa nacionalnim prioritetima:
	Ovaj dokument, NAD, kojim se međunarodna pomoć usklađuje sa nacionalnim prioritetima putem sektorskog pristupa.
	Akcioni plan za programiranje međunarodne pomoći koji priprema KEI, za cilj ima organizovanje i efikasno sprovođenje procesa programiranja i izveštavanja o međunarodnoj razvojnoj pomoći. Osigurava sinhronizaciju programiranja razvojne pomoći sa određenim donatorskim kalendarima, nacionalnim planskim i budžetskim procesima. Akcionim planom definišu se uputstva i procedure koje prate svi učesnici u procesu programiranja sredstava EU i razvojne pomoći i opisuju se različite uloge i odgovornosti u procesima programiranja i izveštavanja.
	ISDACON (www.evropa.gov.rs) služi kao IT podrška upravljanju međunarodnom pomoći, kao i povećanju njene delotvornosti. Sistem nudi sveobuhvatne podatke i izveštaje o međunarodnoj pomoći sa ciljem osiguranja efikasnosti programiranja, obezbeđivanja pravovremene i delotvorne komunikacije i razmene informacija između korisnika i omogućavanja transparentnog korišćenja međunarodne pomoći. Sistem će postati instrument za praćenje projekata koje finansira EU u okviru nove finansijske perspektive u periodu 2014-2020. godine. Uključuje platformu za upravljanje pomoći i internet stranu za razmenu informacija o sredstvima EU i razvojnoj pomoći.

PRILOZI
 

PRILOG 1 – STRATEŠKI I PRAVNI OKVIR
U ovom Prilogu navode se odgovarajuće strategije za period na koji se odnosi dokument „Nacionalni prioriteti za međunarodnu pomoć Republici Srbiji za period 2014-17. godine, sa projekcijama do 2020. godine“. 

SEKTOR PRAVDE
Strateški okvir
Nova Nacionalna strategija reforme pravosuđa za period od 2013 do 2018. godine  usvojena je 2013. godine. Novom Strategijom dodatno se jačaju ključni principi kojima će se unaprediti pravosudni sistem u pogledu njegove nezavisnosti, nepristrasnosti i kvaliteta pravde,unapređenja stručnosti odgovornosti i efikasnosti pravosuđa. Konkretne mere baviće se unapređenjem zakonodavnog okvira, smanjenjem broja zaostalih sudskih i izvršiteljskih slučajeva i trajanja sudskih postupaka, čime bi trebalo da se pojednostavi i optimizuje poslovnik, nesmetano uvedu nove pravne profesije, unapredi organizacija sudova i poveća efikasnost pojedinačnih sudija i tužilaca. Takođe, u toku je priprema IKT (informaciono-komunikacione tehnologije) strategije, navedene u Nacionalnoj strategiji reforme pravosuđa, kojom će se detaljno definisati dinamika i vremenski okvir za uspostavljanje IKT sistema u pravosuđu.
Nacionalna strategija za borbu protiv korupcije  za period od 2013. do 2018. godine usvojena je i služiće kao osnov za novi Akcioni plan kao ključni dokument u procesu borbe protiv korupcije. Strategija je strukturirana oko sledećih prioritetnih oblasti: javne finansije, javna preduzeća, finansiranje političkih stranaka, urbanizam i prostorno planiranje, pravosuđe, pravo pristupa informacijama od javnog značaja, policija, obrazovanje i sport, mediji, gonjenje krivičnih dela korupcije, javna nabavka, zdravstvo, zaštita uzbunjivača. Republika Srbija usvojila je Nacionalnu strategiju za borbu protiv organizovanog kriminala  2009. godine.
Osim toga, Republika Srbija je 2010. godine usvojila Strategiju razvoja sistema besplatne pravne pomoći i Strategiju za smanjenje preopterećenosti smeštajnih kapaciteta u zavodima za izvršenje krivičnih sankcija za period od 2010. do 2015. godine. Nova Strategija razvoja sistema izvršenja krivičnih sankcija u Republici Srbiji za period od 2013. do 2020. godine je u procesu pripreme, a usvajanje se očekuje tokom 2013. godine, dok su pojedini prioriteti utvrđeni: dalji razvoj i šira primena alternativnih mera i sankcija, uvođenje novih načina za izvršenje alternativnih sankcija, obuka nosilaca pravosudnih funkcija, službenika za probaciju, policijskih službenika itd, dalji razvoj staranja o osuđenim licima nakon otpusta kao podrška sprovođenju novog zakonodavstva i uvođenje novih IKT.
Strategija za reformu sistema izvršenja zavodskih sankcija u Republici Srbiji usvojena je 2005. godine i njome su definisani savremeni instrumenti i metode rada radi izgradnje kapaciteta zatvorskog osoblja i doprinosa razvoju bezbednog, sigurnog i transparentnog okruženja za lica u zatvorima. Novim nacrtom Strategije definisano je više najvažnijih oblasti koje je potrebno razviti uz relevantne prioritete, i ostvarena je veza za usklađivanje reforme kaznenog sistema sa reformama u vezi sa drugim institucijama pravosudnog sistema i državnih organa. Relevantne javne politike kojima se promovišu ljudska i manjinska prava odnose se na unapređenje društveno-ekonomskog položaja i učešća, zastupljenosti, zaštite i mehanizama odlučivanja za manjine i osetljive grupe. Strateški dokumenti uključuju: Strategiju održivog opstanka i povratka na Kosovo i Metohiju (2010–2015. godine); Nacionalnu strategiju za poboljšanje položaja žena i unapređenje rodne ravnopravnosti (2009-2015.godine); Strategiju za unapređenje položaja Roma u Republici Srbiji (2009-2012. godine) koja je zastarela – nova strategija se razvija; Nacionalnu strategiju za sprečavanje i suzbijanje nasilja nad ženama u porodici i partnerskim odnosima (2011-2014. godine); Nacionalnu strategiju za rešavanje pitanja izbeglih i interno raseljenih lica (2011-2014. godine); Strategiju borbe protiv trgovine ljudima (2006.-nepoznat period sprovođenja); Strategije prevencije i suzbijanja trgovine ljudima i zaštite žrtava u Republici Srbiji (2013-2017. godine – predstoji usvajanje); Strategiju za borbu protiv diskriminacije za period 2013-2018. godine (biće usvojena tokom 2013. godine).
U pogledu zaštite manjina, Republika Srbija je, tokom priprema za izbore Nacionalnih saveta nacionalnih manjina 2014. godine, revidirala Zakon o nacionalnim savetima nacionalnih manjina,  kako bi rešila određene nedostatke, prateći preporuke Zaštitnika građana i Poverenika za informacije od javnog značaja i zaštitu podataka o ličnosti, naročito u pogledu izbornog procesa i pravila koja rukovode uspostavljanjem Saveta. Republika Srbija takođe je preduzela korake za unapređenje sprovođenja pravnog okvira na čitavoj svojoj teritoriji.
Pravni okvir
Zakonodavni okvir pravosudnog sistema oslanja se na: Zakon o Visokom savetu sudstva,  Zakon o sudijama,  Zakon o uređenju sudova,  Zakon o Državnom veću tužilaca,  Zakon o javnom tužilaštvu,  Zakon o sedištima i područjima sudova i javnih tužilaštava,  Zakon o Pravosudnoj akademiji,  Zakon o prekršajima,  Zakon o parničnom postupku,  Zakon o vanparničnom postupku,  Zakon o izvršenju kazni, mera bezbednosti i vaspitno-popravnih mera,  Zakon o javnom beležništvu.  U skladu sa relevantnim zakonima, osnovani su Visoki savet sudstva, Državno veće tužilaca i Pravosudna akademija, i uvedena je nova, smanjena pravosudna mreža koju karakteriše drastično smanjenje ukupnog broja sudova i tužilaštava, i u skladu sa tim i smanjen broj sudija i javnih tužilaca. Zakon o organizaciji i nadležnostima državnih organa u suzbijanju organizovanog kriminala, korupcije i drugih posebno teških krivičnih dela (sa poslednjim izmenama i dopunama iz 2011. godine); Zakon o državnim službenicima (2006. godine, sa izmenama i dopunama iz 2009. godine); i Zakon o uzajamnoj pravnoj pomoći u krivičnim stvarima (2009. godine).
Borba protiv korupcije zasnovana je na sledećem pravnom okviru: Zakon o Agenciji za borbu protiv korupcije,  Zakon o organizaciji i nadležnostima državnih organa u suzbijanju organizovanog kriminala, korupcije i drugih posebno teških krivičnih dela,  Krivični zakonik,  Zakonik o krivičnom postupku,  Zakon o finansiranju političkih aktivnosti,  Zakon o oduzimanju imovine proistekle iz krivičnog dela,  Zakon o odgovornosti pravnih lica za krivična dela,  Zakon o izvršenju krivičnih sankcija,  Zakon o državnim službenicima,  Zakon o slobodnom pristupu informacijama od javnog značaja.  Osim toga, Republici Srbiji može dodatno da koristi odgovarajuće sprovođenje Konvencije Ujedinjenih nacija o borbi protiv korupcije. Ovo je jedina međunarodna konvencija kojom se uspostavljaju ključni principi prevencije i kriminalizacije korupcije, međunarodna saradnja u ovoj oblasti, kao i povraćaj sredstava. Republika Srbija potvrdila je Konvenciju 2005. godine. Vlada bi trebalo da za cilj ima potpuno sprovođenje Konvencije i Protokola, kako bi se dalje jačala spremnost za ispunjavanje zahteva pravnih tekovina EU, naročito poglavlja 23 i 24.
Instrumenti za zaštitu ljudskih prava preneti su u pravni sistem Republike Srbije i uključeni putem sledećeg pravnog okvira: Zakon o slobodnom pristupu informacijama od javnog značaja kojim se jača izvršenje odluka Poverenika za informacije od javnog značaja i zaštitu podataka o ličnosti, Zakon o zabrani diskriminacije  (2009. godina) (Narodna skupština izabrala je Poverenika za zaštitu ravnopravnosti u maju 2010. godine).
SEKTOR UNUTRAŠNjIH POSLOVA
Strateški okvir
Strategija razvoja Ministarstva unutrašnjih poslova (2011 – 2016. godine) obezbeđuje opšti smer razvoja ministarstva nadležnog za unutrašnje poslove. U pogledu budućeg razvoja prepoznate su sledeće oblasti: organizacija i upravljanje; bezbednost pojedinca, zajednice i države; partnerstva na nacionalnom, regionalnom i međunarodnom nivou; sistem unutrašnjih i spoljašnjih kontrola i transparentnost u radu. Ovi ciljevi biće ostvareni putem specifičnih aktivnosti i zadataka koji će činiti deo Akcionog plana za sprovođenje Strategije.
Radi unapređenja efikasne prevencije i borbe protiv organizovanog kriminala, Republika Srbija usvojila je Nacionalnu strategiju za borbu protiv organizovanog kriminala 2009. godine. Strategija predviđa dugoročne trendove i smerove delovanja struktura organizovanog kriminala, kao i kapacitete Republike Srbije za prevenciju i njihovo suzbijanje na najmanju moguću meru.
Strategija integrisanog upravljanja granicom  usvojena je 2012. godine i njome se definišu oblasti od zajedničkog interesa za sve četiri granične službe (granična policija, carina, i dve službe inspekcije), u oblasti zajedničke obuke, infrastrukture, opreme i informacionih tehnologija i telekomunikacionih sistema. U pitanju je dokument kojim se utvrđuje javna politika u pogledu uspostavljanja sistema integrisanog upravljanja granicom, postavlja okvir za razradu usklađenih i sinhronizovanih sektorskih strategija i planova sprovođenja, definišu se uloge i nadležnosti državnih organa i relevantnih graničnih službi, utvrđuju strateški ciljevi, i odlučuje o osnovnim smerovima aktivnosti tokom procesa uspostavljanja i sprovođenja dugoročne održivosti i stabilnosti ustanovljenog sistema integrisanog upravljanja granicom.
Strategija policije u zajednici sa Akcionim planom, usvojena 30. aprila 2013. godine, uključuje novu metodologiju policijskog rada, uključujući značajan naglasak na prevenciju na lokalnom nivou. Strategija policije u zajednici predstavlja dalju razradu ideje uspostavljanja novih načina za saradnju između policije i građana, zajednice i institucija, sa ciljem smanjenja i kontrole bezbednosnih izazova, rizika i pretnji usmerenih protiv zajednice, grupa i pojedinaca u okviru Republike Srbije.
Opšti cilj Strategije zaštite i spasavanja u vanrednim situacijama jeste razvijanje sveobuhvatnog, efikasnog i delotvornog sistema za smanjenje rizika i posledica prirodnih nepogoda i drugih katastrofa, odnosno koordinirano upravljanje hitnim slučajevima u Republici Srbiji, što doprinosi većoj bezbednosti i održivom razvoju u regionu.
Opšti cilj Strategije zaštite od požara  jeste unapređenje protivpožarne bezbednosti preduzimanjem preventivnih mera i sprovođenjem bezbednosnih mera za sve subjekte,. Najvažnije oblasti aktivnosti uključuju pravno i regulatorno okruženje, preventivne akcije, reaktivne akcije, saradnju svih činilaca, naročito saradnju sa međunarodnim akterima, ocenu kapaciteta u pogledu znanja, veština i neophodne opreme.
Glavni ciljevi Strategije odbrane Republike Srbije  jesu: efikasan sistem odbrane, mir i povoljno bezbednosno okruženje, kao i integracija u evropske i druge međunarodne bezbednosne strukture i učešće u Partnerstvu za mir NATO pakta.
Ciljevi Strategije nacionalne bezbednosti(2009. godine) jesu unapređenje bezbednosti građana, društva i države, jačanje nacionalnih bezbednosnih institucija, sprovođenje delotvornih preventivnih mera i aktivnosti, kao i odgovarajuće rešavanje bezbednosnih rizika i pretnji radi zaštite nacionalnih interesa.
Opšti cilj Strategije kontrole streljačkog i lakog oružja jeste uspostavljanje jedinstvenog sistema delotvorne kontrole malokalibarskog oružja i lakog naoružanja u Republici Srbiji, čime će se smanjiti količina oružja u ilegalnom posedu, zloupotreba oružja u legalnom posedu i povećati opšta bezbednost građana i društva u celini.
Nacionalna strategija za rešavanje pitanja izbeglica i interno raseljenih lica je okvir za izradu inicijativa i aktivnosti za njihovo sprovođenje sa ciljem rešavanja problema izbeglih i raseljenih lica
Nacionalna strategija za sprečavanje i suzbijanje nasilja nad ženama (2011. godine) za opšti cilj ima: uspostavljanje sistema primarne, sekundarne i tercijarne zaštite; unapređenje zakonodavnog okvira za zaštitu žena od nasilja; unapređenje višesektorske saradnje, izgradnje institucionalnih kapaciteta i razvoja službi; unapređenje sistema mera zaštite i podrške za žrtve nasilja.
Strategija suprotstavljanja ilegalnim migracijama u Republici Srbiji prepoznaje, kao jednu od svojih osnovnih vrednosti, zaštitu lica koja podnose zahteve za azil, a kao specifičan cilj definiše potrebu za „razvojem sistema mera za političke migrante – azilante“. Glavni cilj Strategije jeste značajno unapređenje delotvornosti i efikasnosti u borbi protiv ilegalnih migracija.
Strategija borbe protiv trgovine ljudima (2006. godine) sadrži niz mera i aktivnosti usmerenih na pravovremen i sveobuhvatan odgovor na problem trgovine ljudima u zemlji, uz poseban naglasak na zaštitu ljudskih prava žrtava. Strateški ciljevi u borbi protiv trgovine ljudima grupisani su u pet oblasti: institucionalni okvir, prevencija, pomoć, zaštita i reintegracija žrtava, međunarodna saradnja i praćenje i ocenjivanje rezultata. Strategija za sprečavanje i suzbijanje trgovine ljudima i zaštitu žrtava u Republici Srbiji za period 2013-2018. godine je razvijena, a pripremljen je i Akcioni plan za sprovođenje ove Strategije.
Nacionalna strategija za borbu protiv pranja novca i finansiranja terorizma  usvojena je u septembru 2008. godine i uključuje korake za unapređenje zakonodavnog, institucionalnog i operativnog okvira za borbu protiv pranja novca i finansiranja terorizma. Akcioni plan za sprovođenje Strategije usvojen je 2010. godine.
Nacionalna strategija za borbu protiv korupcije  za period 2013 – 2018. godine  služiće kao osnov za novi Akcioni plan kao ključni dokument u procesu borbe protiv korupcije. Nacrt Strategije je strukturiran oko sledećih prioritetnih oblasti: javne finansije, javna preduzeća, finansiranje političkih stranaka, urbanizam i prostorno planiranje, pravosuđe, pravo pristupa informacijama od javnog značaja, policija, obrazovanje i sport, mediji, gonjenje krivičnih dela korupcije, javna nabavka, zdravstvo, zaštita uzbunjivača.
U julu 2009. godine Republika Srbija usvojila je Strategiju za upravljanje migracijama koja se bavi svim aspektima migracija, sa ciljem praćenja i upravljanja migracijama u skladu sa evropskim standardima i propisima u ovoj oblasti.
Najvažniji prioritet Strategije reintegracije povratnika po osnovu sporazuma o readmisiji jeste održiva integracija povratnika u zajednicu, uz poštovanje društvene i kulturne različitosti.
Pravni okvir
Ustav Republike Srbije sadrži norme za uspostavljanje osnovnih ustavnih vrednosti kao što su ljudska prava, ljudske slobode, vladavina prava, tržišna ekonomija, socijalna pravda, pravo građana na pravo građana pokrajinsku i lokalnu samoupravu. Skoro sve slobode i prava u sferi individualnih i političkih prava razrađena su u Ustavu, uključujući zaštitu pokretnih i nepokretnih imovinskih prava.
Izmenama i dopunama Krivičnog zakonika uvedene su promene u oblasti regulisanja kriminalnog terorizma, prvenstveno za svrhe usklađivanja Krivičnog zakonika sa relevantnim međunarodnim pravnim instrumentima/izvorima u ovoj oblasti. Krivičnim zakonikom uvedena su nova krivična dela kao što je javno podsticanje na teroristička dela i regrutovanje i obuka za teroristička dela. Dok je Republika Srbija potpisnica 14 od 18 međunarodnih protivterorističkih pravnih instrumenata, još uvek postoji potreba za potvrđivanjem preostala četiri instrumenta.
Zakonikom o krivičnom postupku (ZKP) uvedene su značajne promene u sistem krivičnih postupaka u Republici Srbiji, uvođenjem tužilačke istrage. Novi ZKP stupio je na snagu 15. januara 2012. godine, isprva samo u specijalizovanim tužilačkim kancelarijama i sudovima koji se bave ratnim zločinima i organizovanim kriminalom, ali je bio planiran početak primene i u tužilačkim kancelarijama i sudovima opštih nadležnosti od januara 2013. godine.
Zakonom o uzajamnoj pomoći u krivičnim stvarima na celovit način se regulišu svi vidovi uzajamne pravne pomoći u krivičnim stvarima (izručenje, uzajamno izvršenje sudskih presuda u krivičnim stvarima, prenos i preuzimanje gonjenja, opšti aspekti). U kontekstu procesa revidiranja UNCAC kao dobra praksa istaknuta je sveobuhvatnost i koherentnost Zakona o uzajamnoj pomoći u krivičnim stvarima koji detaljno uređuje sve vidove međunarodne saradnje koje koriste nadležni organi Republike Srbije. U pogledu terorizma, potrebno je osigurati da je zakonom utvrđeno da su teroristička dela izuzeta od primene izuzetka u pogledu političkih prestupa.
Zakonom o psihoaktivnim kontrolisanim supstancama uspostavljeni su uslovi za proizvodnju i promet, uvoz, izvoz ili tranzit psihoaktivnih kontrolisanih supstanci, kao i uslovi za izvršenje radnih mesta. Zakonom o supstancama koje se koriste u nedozvoljenoj proizvodnji opojnih droga i psihotropnih supstanci (prekursorima) utvrđuju se uslovi za proizvodnju i marketing, uvoz, izvoz i tranzit prekursora, kao i zahtevan učinak u ovoj oblasti u skladu sa Konvencijom Ujedinjenih nacija iz 1988. godine.
Zakonom o azilu definisan je proces sticanja prava na azil, definišu se odgovornosti i prava azilanata, lica koja traže azil, lica kojima je odobrena zaštita, supsidijarna ili privremena zaštita u okviru procesa azila, precizno se definišu nadležnosti institucija uključenih u proces rešavanja zahteva za azil, obezbeđuju osnovni uslovi za život i zaštita ljudskih prava azilanata. Ovim zakonom predviđena je dvostepena administrativna procedura u pogledu rešavanja zahteva za azil, mogućnost žalbe Upravnom sudu kao tercijarnoj pravosudnoj instanci, obezbeđivanje smeštaja i osnovnih uslova života azilanata u okviru Centra za azil, kao i integracija onih lica kojima je odobrena supsidijarna, privremena zaštita, ili azil.
Zakon o strancima  je „lex generalis“, u slučaju nedostataka u obuhvatu, sadržaju, vrsti prava i odgovornosti azilanata, lica kojima je odobrena zaštita, supsidijarna ili privremena zaštita u okviru postupka za azil.
Zakon o zaštiti državne granice uređuje zaštitu državnih granica, organizaciju i način ostvarivanja zaštite. Datim zakonom utvrđeno je da granična policija poseduje nadležnost da vrši kontrolu lica, prevoznih sredstava i robe pronađene na javnim putevima i objektima od značaja za granične tokove u okviru mesta graničnog prelaza i na drugim lokacijama između graničnih prelaza, ili na sporednim putevima smeštenim uz državne granice, kako bi prekinuli ili otkrili ilegalne migracije i suzbili prekogranični kriminal. Ovim zakonom Republika Srbija uspostavila je delotvoran sistem zaštite državnih granica i visok standard granične kontrole, a saradnja svih nadležnih organa uključenih u ovaj rad je regulisana. Skup od sedam propratnih podzakonskih akata usvojen je u decembru 2012. godine.
Zakonom o upravljanju migracijama usvojenim u novembru 2012. godine utvrđuje se nadležni organ za integraciju lica kojima je odobren azil (Komesarijat za izbeglice i migracije Republike Srbije), čime je popunjena ranija pravna praznina.
Regulatorni i pravni okvir za sistem odbrane sastoji se od nekoliko zakona: Zakona o odbrani, Zakona o Vojsci Srbije i Zakona o osnovama uređenja službi bezbednosti Republike Srbije. U oblasti odbrane i bezbednosti relevantni su sledeći zakoni: Zakon o upotrebi Vojske Srbije i drugih snaga odbrane u multinacionalnim operacijama van granica Republike Srbije i Zakon o Vojnobezbednosnoj agenciji i Vojnoobaveštajnoj agenciji , Zakon o civilnoj službi, Zakon o vojnoj, radnoj i materijalnoj obavezi. Regulatornim i pravnim okvirom stvoreni su uslovi za reformu sistema odbrane i jačanje mehanizama demokratskog i civilnog nadzora oružanih snaga Republike Srbije.
Ostali relevantni zakoni su: Zakon o izvršenju krivičnih sankcija, Zakon o oduzimanju imovine proistekle iz krivičnog dela, Zakon o organizaciji sudova,  Zakon o javnom tužilaštvu, Zakon o policiji, Zakon o organizaciji i nadležnostima državnih organa u suzbijanju organizovanog kriminala, korupcije i drugih posebno teških krivičnih dela , Zakon o carini i Zakon o prelasku državne granice. 
SEKTOR REFORME JAVNE UPRAVE
Strateški okvir
Strategija reforme državne uprave u Republici Srbiji (2004-2008. godine) bio je prvi osnovni strateški dokument u oblasti javne uprave. Aktivnosti sprovođenja ovog strateškog dokumenta bile su definisane u Akcionom planu za sprovođenje reforme državne uprave koji je činio sastavni deo Strategije. Do sada je Vlada Republike Srbije usvojila dva Akciona plana – prvi za period 2004-2008. godine i drugi za period 2009-2012. godine. Koordinaciona struktura za razvoj novog nacrta Strategije reforme javne uprave RJU za period 2013-2016. godine sada je u potpunosti operativna. Održano je više sastanaka međuresorne projektne grupe i između sedam radnih grupa tokom proteklih meseci, i razvijena je nova verzija nacrta strategije RJU, uključujući nacrt Akcionog plana. Nova strategija za javnu upravu sa akcionim planom pokrivaće širu oblast obuhvaćenu pojmom javna uprava – državnu upravu, lokalnu samoupravu i druge vrste izvršenja javnih nadležnosti, uz očuvanje kontinuiteta sa ranije usvojenim principima reforme državne uprave. U toku je pokušaj usklađivanja glavnih reformskih tokova, trenutno utvrđenih u nizu strategija, sa obuhvatom nove Strategije reforme javne uprave i Akcionog plana.
Strategija stručnog usavršavanja državnih službenika u Republici Srbiji (2011-2013. godine) sa Akcionim planom daje osnovne smernice za uspostavljanje novog – integrisanog, sveobuhvatnog i održivog sistema za stručno usavršavanje državnih službenika, u potpunosti u funkciji ostvarivanja ciljeva reforme javne uprave. Stvaranje stručne javne uprave osnovni je uslov za uspeh reforme javne uprave, i s obzirom na nedostatak sistematskog i odgovarajućeg pristupa u rešavanju pitanja stručnog usavršavanja državnih službenika, ova strategija pokušava da popuni taj jaz. Drugi važan razlog za uvođenje novog sistema stručnog usavršavanja jeste uspostavljanje standarda kvaliteta i sadržaja programa stručnog usavršavanja državnih službenika, opštih, kao i pojedinačnih.
Strategija razvoja elektronske uprave u Republici Srbiji za period od 2009. do 2013. godine  sa Akcionim planom navodi ciljeve uvođenja uprave kojom bi se omogućio efikasniji i delotvorniji rad upravnih tela i nadležnih organa u pružanju javnih usluga građanima, preduzećima i drugim organizacijama. Planira se usvajanje nove Strategije i akcionog plana za e-Upravu za period 2014-2018. godine do kraja 2013. godine.
Nacionalna strategija za borbu protiv korupcije   za period 2013 – 2018. godine usvojena je i služiće kao osnov za novi Akcioni plan kao ključni dokument u procesu borbe protiv korupcije. Nacrt Strategije je strukturiran oko sledećih prioritetnih oblasti: javne finansije, javna preduzeća, finansiranje političkih stranaka, urbanizam i prostorno planiranje, pravosuđe, pravo pristupa informacijama od javnog značaja, policija, obrazovanje i sport, mediji, gonjenje krivičnih dela korupcije, javna nabavka, zdravstvo, zaštita uzbunjivača.
Planirano je da strategija decentralizacije bude pripremljena pod koordinacijom Ministarstva za regionalni razvoj i lokalnu samoupravu i usvojena na Vladi do sredine 2014. godine. I pored postojanja strategije, principi uravnoteženog regionalnog razvoja uključeni su u više strateških dokumenata navedenih u daljem tekstu. U pogledu fiskalne dimenzije decentralizacije, Fiskalnom strategijom i Pretpristupnim ekonomskim programom planira se efikasnija mobilizacija kapaciteta lokalnih javnih finansija i pospešivanje fiskalne odgovornosti lokalnih samouprava. Predviđene su mere za unapređenje upravljanja lokalnim javnim finansijama u pogledu određivanja ograničenja rasta plata i subvencija na lokalnom nivou i prenosa nadležnosti sa nivoa Republike na lokalnu samoupravu u oblasti saobraćajne infrastrukture, obrazovanja, socijalne i zdravstvene zaštite.
Strategija regionalnog razvoja Republike Srbije za period od 2007. do 2012. godine (bila je prvi strateški dokument kojim se na sveobuhvatan i dosledan način određuju osnovni prioriteti regionalnog razvoja zemlje uz načine za ostvarivanje ovih prioriteta. U skladu sa Strategijom, osnovni ciljevi regionalnog razvoja jesu: održivi razvoj, unapređenje regionalne konkurentnosti, ublažavanje regionalnih nesrazmera i siromaštva, zaustavljanje negativnih populacionih trendova, nastavak procesa decentralizacije, izgradnja institucionalne regionalne infrastrukture. Nova strategija regionalnog razvoja još je u fazi izrade i predstoji njeno usvajanje 2013. godine.
Nacionalna strategija održivog razvoja  (2008-2017. godine) između ostalog naglašava da bi regionalni i lokalni aspekti održivog razvoja trebalo da uključuju uspostavljanje bolje organizovane i koordinisane lokalne vlasti, lokalne uprave i javnih komunalnih preduzeća, razvoj lokalne ekonomije na osnovu prirodnih resursa i mera za podršku promovisanju održivog korišćenja resursa; jačanje institucionalnih kapaciteta lokalne samouprave i povećanje kapaciteta zaposlenih na postavljenim i izabranim pozicijama u opštinskim upravama; i promovisanje razvoja lokalnog upravljanja radi održivog razvoja kroz razvoj lokalnih strateških i razvojnih planova.
Predlog Strategije za restrukturiranje javnih komunalnih preduzeća (JKP) u Republici Srbiji (iz 2011. godine) pripremljen je sa ciljem postepenog pretvaranja JKP koja su u nadležnosti lokalnih vlasti u finansijski održiva, tržišno orijentisana preduzeća koja pružaju usluge visokog kvaliteta svojim klijentima. Ovo bi trebalo ostvariti uvođenjem zajedničke metodologije za određivanje tarifa i poslovnih standarda, unapređenjem operativne efikasnosti, povećanjem kapitalnih ulaganja, između ostalog i uz učešće privatnog kapitala, i uspostavljanjem transparentnih vlasničkih i upravnih struktura.
Fiskalnom strategijom  (2014-2016. godine) definisani su ciljevi i smernice ekonomske i fiskalne politike Vlade, čime je utvrđen put fiskalne konsolidacije i krovne vrednosti rashoda za trogodišnji period. Odgovorno korišćenje javnih sredstava i veća ekonomičnost opšti su zahtevi u odnosu na javnu upravu, čime se opšta reforma uprave vezuje za oblast upravljanja javnim finansijama. Fiskalnom strategijom i Pretpristupnim ekonomskim programom prioritizovano je uspostavljanje održivog srednjoročnog okvira rashoda, sprovođenje plana struktirnih reformi i programa smanjenja javnog duga  putem međuinstitucionalne fiskalne koordinacije, uvođenja programskog budžetiranja, unapređenja sistema budžetiranja kapitalnih investicija i razvoja transparentnog sistema planiranja, dodele i kontrole potrošnje za sve budžetske subvencije. Poseban akcenat je na unapređenju sistema kontrole broja zaposlenih i mase plata u javnom sektoru
Korporativna strategija Poreske uprave (2010-2014. godine) i Poslovna strategija Uprave carina  (2011-2015. godine) bave se ključnim organima javne uprave odgovornim za povećanje efikasnosti prihoda, smanjenje sive ekonomije i izbegavanja plaćanja poreza i doprinosa, i unapređenju poslovnog okruženja.
Strategija razvoja javnih nabavki (2011-2013. godine)  za cilj ima povećanje transparentnosti i efikasnosti sistema javnih nabavki i doprinos boljem upravljanju javnim rashodima.
Strategija razvoja interne finansijske kontrole u javnom sektoru (2009.-2014. godine) postavlja okvir za razvoj internih mehanizama finansijske kontrole. Pošto je u razvoju Interne finansijske kontrole u javnom sektoru glavno usmerenje bilo na unutrašnju reviziju, nova Strategija razvoja interne finansijske kontrole u javnom sektoru za period 2014-2019. godine (u pripremi) više se usmerava na podsticanje upravljačke strukture koja se temelji na finansijskom upravljanju i kontroli, uz proširenje dosega unutrašnje revizije na institucije lokalnog nivoa.
Strategija Ministarstva finansija za uspešan proces evropskih integracija (2011. godine) za glavni cilj ima doprinos ministarstva u pripremama za pregovore i za skrining u područjima pridruživanja EU koje su pod njegovom nadležnošću, i za podršku procesu institucionalnog jačanja ministarstva.
Strategija regulatorne reforme (2008-2011. godine)  je ključni nacionalni dokument u oblasti smanjenja obima birokratije i unapređenja doprinosa javne uprave nacionalnoj konkurentnosti. Kancelarija za regulatornu reformu i analizu efekata propisa objavila je nacrt nove strategije za period 2013-2016. godine. Glavni ciljevi jesu: stvaranje okruženja pogodnog za poslovanje, smanjenje pravne neizvesnosti i unapređenje nacionalne ekonomske konkurentnosti.
Pravni okvir
Pravni okvir za organizaciju i rad javne uprave u Republici Srbiji sastoji se od skupa zakona, usvojenih od 2004. godine do danas, u sladu sa Strategijom reforme državne uprave. Osnovni zakoni koji upravljaju radom uprave na državnom nivou jesu Zakon o Vladi Republike Srbije i Zakon o državnoj upravi  sa skupom različitih podzakonskih akata. Ovi zakoni usvojeni su 2005. godine i njima je uspostavljen skup osnovnih principa i pravila za stručan i nepristrasan rad uprave. Obuhvat rada i nadležnosti ministarstava, posebnih organizacija propisani su Zakonom o ministarstvima. Ovaj zakon značajno se menja nakon svakih skupštinskih izbora. Organizacijom rada u upravi na centralnom nivou bavi se Zakon o državnim službenicima usvojen 2005. godine, kojim se na sveobuhvatan način regulišu prava i dužnosti državnih službenika u Republici Srbiji, u skladu sa principima Evropskog administrativnog područja. Plate državnih službenika uređuju se Zakonom o platama u državnim organima i javnim službama koji je usvojen 2006. godine.Zakonom o javnim agencijama propisana su opšta pravila za uspostavljanje javnih agencija. Ostali važni zakoni jesu: Zakon o zaštitniku građana  Zakon o slobodnom pristupu informacijama od javnog značaja  i Zakon o Agenciji za borbu protiv korupcije. 
Zakon o upravnoj inspekciji usvojen 17. novembra 2011. godine utvrđuje organizaciju, rad i način rada upravne inspekcije, prava, dužnosti i odgovornosti upravnih inspektora i druga pitanja od značaja za rad upravne inspekcije kao vida unutrašnjeg nadzora ispravnog sprovođenja zakona. Zakonodavni okvir još uvek nije dovršen. Novo zakonodavstvo o opštim upravnim postupcima i o zaposlenima u lokalnim samoupravama i njihovim platama tek treba usvojiti. Osim toga, potrebno je u potpunosti uskladiti Zakon o upravnim sporovima sa evropskim standardima za pravosudnu reviziju administrativnih akata.
Zakonom o regionalnom razvoju, usvojenim 2009. godine, određuje se pet statističkih regiona i njihovi nazivi i uređuje se: način određivanja oblasti koje čine region i način određivanja jedinica lokalne samouprave koje čine oblast; pokazatelji stepena razvijenosti regiona i jedinica loklne samouprave; razvrstavanje regiona i jedinica lokalne samouprave prema stepenu razvijenosti; postojanje razvojnih dokumenata na nacionalnom i regionalnom nivou; subjekti regionalnog razvoja; mere i podsticaji i izvori finansiranja za sprovođenje mera regionalnog razvoja. Za sistem lokalne vlasti relevantni su Zakon o lokalnoj samoupravi i Zakon o lokalnim izborima.  Sistem i organizacija lokalne vlasti neposredno zavise od Zakona o teritorijalnoj organizaciji Republike Srbije i Zakona o glavnom gradu.  U skladu sa ustavnim ovlašćenjima usvojen je Zakon o komunalnoj policiji. Elementi fiskalne decentralizacije regulisani su Zakonom o finansiranju lokalne samouprave, usvojenim 2006. godine i izmenjenim i dopunjenim 2011. godine, sa ciljem uspostavljanja transparentnosti u obezbeđivanju dodatnih sredstava opštinama putem alokacija poreklom iz poreza na lični dohodak. Osim toga, zakon je izmenjen i dopunjen 2012. godine sa ciljem ograničavanja određenih lokalnih taksi i ukidanja lokalnih parafiskalnih nameta.
Zakonom o budžetskom sistemu uspostavljena su brojna fiskalna pravila i procedure, uključujući uspostavljanje Fiskalnog saveta; Zakon usmerava pravce fiskalne konsolidacije. Njime se takođe formalizuje višegodišnji budžetski proces, koji bi trebalo da predstavlja osnov rigoroznijeg i efikasnijeg srednjoročnog planiranja. U okviru sistema upravljanja javnim finansijama poseban značaj imaju izmene Zakona o budžetskom sistemu kojima se unapređuje sistem kontrole broja zaposlenih i mase plata u javnom sektoru. U naredne tri fiskalne godine (2014-2016), pored primene restriktivne indeksacije plata i penzija, značajni efekti se očekuju od unapređenja sistema kontrole plata i broja zaposlenih u javnom sektoru na osnovu jedinstvenog registra i centralizovanog obračuna primanja svih zaposlenih u javnom sektoru
 Zakonom o javno-privatnom partnerstvu (JPP) i koncesijama, usvojenim 2011. godine, uveden je koncept JPP sa jasno definisanim procedurama. Zakonom je uspostavljena međuresorna Komisija za javno privatno partnerstvo (KJPP). Zakon se još uvek ne sprovodi u punom obimu, a zaposlene u ministarstvu nadležnim instutucijama potrebno je obučiti o dodeli ugovora o JPP. Zakon o komunalnim delatnostima, usvojen u novembru 2011. godine, detaljno uređuje pružanje i izvršenje javnih komunalnih usluga, kao i javno privatna partnerstva u ovoj oblasti. Zakonom o javnoj svojini,  usvojenim u novembru 2011. godine, decentralizuje se pravo na javnu svojinu na državnu, pokrajinsku i opštinsku svojinu, i obezbeđuju se konkretna pravila za korišćenje i otuđenje javne svojine. Novim Zakonom o javnim nabavkama, koji je usvojen u decembru 2012. godine, dodatno su usklađeni propisi Republike Srbije sa pravnim tekovinama EU koje rukovode javnim nabavkama. Usvajanjem novog zakona i njegovim sprovođenjem trebalo bi da se u značajnoj meri ispune prioriteti za smanjenje korupcije u javnim nabavkama i prioriteti za preduzimanje odgovarajućih mera nadležnih organa u slučaju zloupotrebe javnih sredstava.
Pravni sistem kojim je regulisan segment javne uprave u Republici Srbiji trenutno je na relativno visokom regulatornom nivou. Iz te perspektive, predstojeće normativne aktivnosti u procesu reforme javne uprave uglavnom će biti koncentrisane na završavanje određenih elemenata normativnog sistema. Nakon završavanja „zakonodavne faze“ procesa reforme javne uprave, usmerenje će biti ka organizacionim i funkcionalnim projektima u vezi sa sprovođenjem podzakonskih akata i drugih usvojenih propisa i javnih politika. Ova faza daljih reformskih aktivnosti je, prema tome, usmerena na dalje unapređenje rada sistema javne uprave (reformu) i povezivanje ovih procesa sa procesom evropskih integracija.
SEKTOR KONKURENTNOSTI
Strateški okvir
Sveobuhvatna strategija konkurentnosti predviđena je Strategijom i politikom razvoja industrije (2011-2020. godine).  Sadrži utvrđene ciljeve industrijskog restrukturiranja putem dinamičnog i održivog industrijskog rasta i proaktivne uloge Vlade. Naglašava potrebu za institucionalnim okruženjem, unapređenjem konkurentnosti industrije Republike Srbije, bržim razvojem preduzetništva, rastom izvoza i restrukturiranjem, reformom obrazovnog sistema u skladu sa potrebama tržišta rada, aktivnom i dinamičnom saradnjom nauke i industrije, podrškom inovacijama, istraživanju i razvoju, novim ulaganjima u nove proizvode, reformom politika zapošljavanja i tržišta rada, uravnoteženjem uloge Vlade u stabilizaciji, razvoju i socijalnim pitanjima, razvojem regionalnih industrijskih centara i regionalne ekonomske infrastrukture, unapređenjem energetske efikasnosti i zaštitom životne sredine. Strategijom se predviđa proces usklađenog sprovođenja strukturnih reformi i promena kako bi se stvorilo poslovno okruženje u kojem socijalni partneri (privatna preduzeća, državne institucije i civilne organizacije) rade zajedno radi ostvarivanja navedenih ciljeva. Njeno sprovođenje zahteva sinergiju 13 različitih politika – obrazovanja, tehnološkog razvoja, istraživanja i razvoja, restrukturiranja i privatizacije, stranih investicija, IKT, preduzetništva, zapošljavanja, energetske efikasnosti, zaštite životne sredine, zaštite konkurencije na tržištu, regionalnog razvoja, promovisanja korporativnog upravljanja. 
U daljem tekstu navedene su nacionalne strategije koje su usklađene i kojima se podržava Strategija i politika razvoja industrije:
Strategija razvoja konkurentnih i inovativnih malih i srednjih preduzeća (2008-2013. godine) sprovedena je na osnovu petogodišnjeg operativnog plana i godišnje raspodele budžeta za njene mere i specifične programe. Cilj strategije jeste razvoj preduzetničke privrede zasnovane na znanju i inovacijama, čime se stvara održiv, konkurentan sektor malih i srednjih preduzeća (MSP) usmeren na izvoz, i zasnovana je na principu „prvo misli o malima“. Strategija je pripremljena u okviru konsultativnog procesa koji neposredno uključuje MSP i njihove predstavnike sa ciljem rešavanja njihovih potreba. Izgrađena je na pet stubova koji pokrivaju promovisanje i podršku za preduzetništvo i osnivanje novih preduzeća, ljudske resurse za konkurentan sektor MSP, finansiranje MSP i oporezivanje MSP, njihovu konkurentnu prednost na izvoznim tržištima i pravno, institucionalno i poslovno okruženje. U toku je priprema sveobuhvatne Strategije za razvoj preduzetništva i konkurentnosti za period 2014-2020 s naglaskom na razvoj MSP polazeći od sadržine Akta o maloj privredi.
Strategijom naučnog i tehnološkog razvoja Republike Srbije (2010-2015. godine) definisani su ciljevi Vlade za stvaranje nacionalnog sistema inovacija promovisanjem primenjenih istraživanja i transfera tehnologije i stvaranja partnerstava između javnog sektora istraživanja i razvoja i privrede. Predviđaju se ciljevi reorganizacije postojećih ustanova za istraživanje i razvoj, osiguranje primene inovacija zasnovanih na znanju na proizvode i usluge koji će unaprediti privredu Republike Srbije zasnovanu na znanju i njenu konkurentnost.
Strategijom razvoja intelektualne svojine (2011-2015. godine) definisan je cilj Republike Srbije u pogledu ostvarivanja stepena zaštite intelektualne, industrijske i komercijalne svojine sličnog onom koji postoji u Evropskoj uniji, uključujući efikasan način za izvršenje tih prava, kao i mehanizmi za trajno usklađivanje domaćih propisa sa novim propisima EU u toj oblasti.
Strategijom razvoja i državne podrške industriji informacionih tehnologija (IT) su definisane kao jedan od vodećih pokretača konkurentnosti i inovacija. Predviđa se podrška za IT preduzetništvo i start-ap preduzeća putem bespovratnih sredstava, razvoja poslovnih inkubatora i tehnoloških parkova,usmerena na poreske olakšice za softverska preduzeća i podršku izvoznicima softverskih proizvoda i rešenja. Unapređenje pravnog okvira usmereno je na stvaranje boljih uslova za elektronske platne službe, razmenu elektronskih računovodstvenih dokumenata i e-upravu, dok bi promene u obrazovnom sistemu trebalo da omoguće mladima da steknu korisna i savremena znanja i veštine u oblasti IT.
Strategijom razvoja informacionog društva u Republici Srbiji do 2020. godine definisane su sledeće prioritetne oblasti: elektronske komunikacije, e-uprava, e-zdravstvo i e-pravda; IKT u obrazovanju, nauci i kulturi; elektronska trgovina (e-commerce); IKT u poslovnom sektoru; bezbednost informacija. 
Strategija tržišnog nadzora usmerena je na uspostavljanje efikasnog sistema nadzora tržišta radi ostvarivanja bezbednosti proizvoda uz minimalno opterećenje privrede. Njome su definisani glavni prioriteti u pogledu usklađivanja pravnog okvira i primene zakona i propisa putem nadležnih organa i institucija. Uključuje ne samo uvođenje novih standarda i zakonodavstva sa kojim proizvodi moraju da budu usklađeni, već i nov pristup nadzoru tržišta. Nov pristup tehničkom usklađivanju u okviru EU zasnovan je na principu usklađivanja ključnih zahteva za proizvode, i potonjoj primeni formule „opštih referentnih standarda“ i principa uzajamnog priznavanja kako bi se uklonile tehničke prepreke slobodnom kretanju robe u okviru EU.
Nacionalnom strategijom razvoja turizma do 2015. godine prioritizovana su ključna područja za podsticaj ekonomskog rasta, zaposlenja i kvaliteta života, uključujući razvoj pozitivne slike o zemlji u inostranstvu, osiguravanje dugoročne zaštite prirodnih i kulturnih resursa i ostvarivanje međunarodnih standarda kvaliteta.
Strategija regulatorne reforme u Republici Srbiji za period 2013 – 2015. godine zasniva se na principima pravne izvesnosti i predvidivosti, kao i ukidanja nepotrebnih administrativnih procedura (smanjenja obima birokratije), s obzirom na međunarodna iskustva u regulatornoj reformi i, konkretnije, principa „dobrog regulisanja“ koji je uspostavio OECD. Kako bi se pojednostavilo regulatorno okruženje, Strategija se osvrće na rezultate sprovođenja prethodne Strategije za period 2008.-2011. godine kako bi se izvukli zaključci i izbegli ranije utvrđeni nedostaci. Na sličan način koristi rezultate sprovođenja Sveobuhvatne regulatorne reforme (SRR) u Republici Srbiji. Ciljevi Strategije su unapređenje ekonomskog razvoja, konkurentnosti, pravne izvesnosti u poslovanju, smanjenje administrativnih troškova, unapređenje međunarodnog rejtinga Republike Srbije u pogledu kvaliteta poslovnog okruženja i osiguranje transparentnosti i učešća javnosti u regulatornoj reformi.
Fiskalna strategija za 2014. godinu sa projekcijama za 2015. i 2016. godinu sastoji se od makroekonomskog okvira, fiskalnog okvira, strategije za upravljanje javnim dugom i strukturnih reformi u periodu 2014-2016. godine. U sklopu strukturnih reformi u realnom sektoru, Strategija je usmerena na reformu poslovnog i investicionog ambijenta putem smanjenja troškova i rizika poslovanja kojima će se posledično osnažiti privatni sektor i podstaći ulaganja i zapošljavanje.
Nacionalni plan regionalnog razvoja trebalo bi da bude usvojen 2013. godine i da pokriva period 2014.-2022. godine, uz definisanje strateškog okvira za smanjenje regionalnih razlika u čitavoj Republici Srbiji. 
Strategija razvoja infrastrukture kvaliteta u Republici Srbiji (2014-2020. godine)  je u pripremi i Vlada će je usvojiti početkom 2014. godine. Proces izrade vodi ministarstvo nadležno za privredu, uz blisku saradnju sa svim zainteresovanim stranama (ISS, ATS, DMDM, tela za ocenu usklađenosti, privredne komore itd.). Pripremi prethodi sveobuhvatna analiza postojećih uslova u radu infrastrukture kvaliteta i ocenjivanju u odnosu na zemlje iz regiona i EU. Strategijom se utvrđuju prioriteti i mere za dalje unapređenje infrastrukture kvaliteta Republike Srbije neophodne radi povećanja broja proizvoda sa potencijalom za izvoz koji su usklađeni sa međunarodnim standardima kvaliteta.
Strategija zaštite potrošača (2013-2018. godine) je već u fazi nacrta o kojem su obavljene javne konsultacije, a usvajanje na Vladi se očekuje do sredine 2013. godine. Nacrt strategije počiva na šest ciljeva koji se odnose na: unapređenje interesa potrošača putem zakonodavnih unapređenja (uključujući dalju transpoziciju zakona EU), bolje integracije potrošačke politike u druge državne politike, dalje unapređenje institucionalnog okvira, izgradnju delotvornog nadzora tržišta, jačanje potrošačkih organizacija i položaja pojedinačnih potrošača, kao i uspostavljanje okvira za regionalnu i međunarodnu saradnju.
Pravni okvir
Zakonom o Agenciji za privredne registre utvrđeni su uslovi, predmet i postupak prijave u Privredni registar, kao i način rada Privrednog registra. Zakon o privrednim društvima i Zakon o postupku registracije u Agenciju za privredne registre Republike Srbije primenjivani su tokom prve polovine 2012. godine. Njima se u potpunosti sprovode evropske korporativne direktive (Druga direktiva 77/91/EZ i izmene Direktive 2006/68/EZ, Direktiva 2005/56/EZ o prekograničnom spajanju preduzeća sa ograničenom odgovornošću, 2007/36/EZ Direktiva o pravima akcionara, Direktiva 2007/63/EZ kojom se menjaju i dopunjuju treća i šesta direktiva, Direktiva 2009/101/EZ (kodifikovana Prva direktiva), Direktiva 2009/102/EZ o privatnim društvima sa ograničenom odgovornošću sa jednim članom).
Istraživačke aktivnosti regulisane su Zakonom o naučnoistraživačkoj delatnosti kojim je definisan osnov finansiranja naučnih i istraživačkih delatnosti u Republici Srbiji u skladu sa državnim budžetom. Sa druge strane, pravni okvir za formiranje nacionalnog sistema inovacija u Republici Srbiji uspostavljen je Zakonom o inovacionoj delatnosti.  Zakon omogućuje formiranje organizacija za podršku aktivnostima inovacija i centara za transfer tehnologije, definiše prava intelektualne svojine i uspostavlja Inovacioni fond. Pravni okvir u pogledu izuma definisan je Zakonom o patentima kojim se definiše pravna zaštita izuma.
Za svrhe zaštite elektronskih dokumenata, usvojen je Zakon o elektronskom potpisu. Za elektronsko skladištenje podataka od ključne je važnosti da podaci budu potpisani elektronskim potpisom, kojim se obezbeđuju odgovarajuće funkcije, kao što su autentičnost, integritet i legalitet, u skladu sa zakonodavstvom. Njime se utvrđuje korišćenje elektronskog potpisa u pravnim pitanjima, kao i prava, obaveze i odgovornosti u pogledu elektronskih sertifikata. Zakonom o elektronskom dokumentu regulišu se uslovi i procedure za korišćenje elektronskih dokumenata u pravnim, komercijalnim, administrativnim, pravosudnim i ostalim postupcima, kao i prava, odgovornosti i dužnosti drugih pravnih lica u pogledu elektronskog dokumenta.
Zakonom o elektronskoj trgovini po prvi put se u pravni sistem Republike Srbije uvodi mogućnost zaključenja i realizacije ugovora isključivo elektronskim putem prilikom trgovine robom i uslugama, odnosno stvara se pravni osnov za zaključivanje ugovora u elektronskom formatu. Ovim se obezbeđuje pravna zaštita u elektronskoj trgovini, odnosno opcija da bilo koja od ugovornih strana, pružalac usluge, odnosno prodavac ili kupac, mogu da iskoriste zaštitu svojih prava pred sudom. U tom smislu, najznačajniji element predloženog zakona jeste konkretizacija posebnog oblika ugovora – ugovora u elektronskom formatu, koji se zaključuje pod uslovima  na način predviđen ovim zakonom. Zakonom se transponuju relevantne direktive, prvenstveno Direktiva 2000/31/EZ o elektronskoj trgovini, kao i Direktiva 98/48/EZ kojom se menja i dopunjuje Direktiva 98/34/EZ.
Zakonske odredbe o ostvarivanju uravnoteženog regionalnog razvoja utvrđene su Zakonom o regionalnom razvoju  kojim se definišu ciljevi podsticanja regionalnog razvoja, između ostalog: sveukupni društveno-ekonomski održivi razvoj; smanjenje regionalnih i unutar-regionalnih dispariteta, u stpenu društveno ekonomskog razvoja i uslova života, sa nagalkom na podsticanje razvoja nedovoljno razvijenih, devastiranih industrijskih i ruralnih područja; smanjenje negativnih demografskih kretanja; razvoj ekonomije bazirane na znanju, inovativnosti, savremenim naučno-tehnološkim dostignućima i organizaciji upravljanja; razvoj konkurentnosti na svim nivoima; uspostavljanje pravnog i institucionalnog okvira za planiranje, organizavanje, koordiniranje i realizaciju razvojnih aktivnosti; podsticanje međuopštinske, međuregionalne, prekogranične i međunarodne saradnje u pitanjima od zajedničkog interesa; efikasnije korišćenje domaćih prirodnih resursa i dobara, kao i stranih resursa, na republičkom, pokrajinskom, regionalnom i lokalnom nivou. Osim toga, Zakonom o prostornom planu Republike Srbije  2010-2014-2020. godine utvrđen je dugoročni osnov za organizaciju, uspostavljanje, korišćenje i zaštitu teritorije Republike Srbije sa ciljem koordinacije ekonomskog i društvenog razvoja sa prirodnim, ekološkim i kulturnim potencijalima i ograničenjima.
Zakonom o stranim ulaganjima uspostavljaju se zagarantovana prava stranih investitora koji ulažu u privredu Republike Srbije. Zakonom se promovišu uslovi za podsticaj stranih ulaganja kako bi se ostvario efikasan razvoj privrede Republike Srbije, jačala njena konkurentnost, uspostavilo šire prisustvo privrednih društava iz Republike Srbije u međunarodnoj trgovini, uvezla nova oprema i savremene tehnologije, modernizovalo poslovanje i povećao obim izvoza, sve sa ciljem ostvarivanja ekonomskog napretka Republike Srbije.
Opšti okvir za nadzor tržišta u Republici Srbiji regulisan je Zakonom o tržišnom nadzoru  koji uključuje relevantne odredbe Uredbe EK 765/2008. Njime je uspostavljena jasna razlika i različite odredbe za „inspekciju“ i „tržišni nadzor“, obezbeđuju se smernice i odgovornosti za saradnju, razmenu informacija, sprovođenje, planiranje i praćenje u oblasti nadzora tržišta i koordinacije.
Najrelevantniji elementi zakonodavstva u pogledu slobodnog kretanja robe jesu Zakon o tehničkim zahtevima za proizvode i ocenjivanju usaglašenosti, kao i Zakon o standardizaciji. Prvi je usmeren da postane čvrst osnov za efikasnu i delotvornu transpoziciju  tehničkih direktiva EU u vezi sa starim i novim pristupom, kao i za nacionalne tehničke propise u pogledu proizvoda, koji nisu uključeni u pravna akta na nivou EU. Konkretnije, uzete su u obzir Odluka 768/2008 ES, Uredba 765/2008/EK iUredba 764/2008/EK, tokom procesa izrade zakona. Predviđeno je da Zakon o standardizaciji obezbedi neophodne uslove za ubrzano i delotvorno usvajanje standarda EU.
Zakon o opštoj bezbednosti proizvoda  usvojen je 2009. godine kako bi uključivao odredbe sadržane pre svega u Direktivi 87/357/EEZ o obmanjujućim proizvodima i Direktivi 2001/95/EZ o opštoj bezbednosti proizvoda. Važi za sve proizvode pod uslovom da njihova bezbednost nije regulisana odvojenim zakonskim propisima, ili ukoliko poseban pravni akt ne obuhvata sve odredbe ovog Zakona o obavezama proizvođača i distributera, razmeni informacija o nadzoru, ili ne uključuje sve vrste i kategorije rizika.
Zakon o metrologiji  i Zakon o akreditaciji  koji su usvojeni u skladu sa Uredbom 765/2008/EK transponuju relevantne propise EU u ovoj oblasti i obezbeđuju osnovni horizontalni okvir u odgovarajućim oblastima.
Zakon o deviznom prometu  uređuje kretanje kapitala podrškom principu postepene liberalizacije kretanja kapitala. U tom pogledu, usledila je liberalizacija dugoročnih kapitalnih aktivnosti, dok su depozitne aktivnosti za građane delimično liberalizovane, a kratkoročne kapitalne aktivnosti prate ograničenja.
U pogledu konkurencije, Zakonom o zaštiti konkurencije  propisane su značajne promene u pogledu nezavisnosti i organizacije Komisije za zaštitu konkurencije (npr. imenovanje predsednika i saveta Komisije).
U pogledu državne pomoći, Zakon o kontroli državne pomoći  odražava usklađenost sa sekundarnim zakonodavstvom EU, kao što su Uredba 70/2001/EK i Uredba 800/2008/EK kojima se određene kategorije pomoći proglašavaju usklađenim sa zajedničkim tržištem primenom članova 107. i 108. UFEU.
Zakonom o zaštiti potrošača transponuje se desetak direktiva EU. Njime se uređuju prava potrošača, uslovi i sredstva za njihovu zaštitu, prava i obaveze potrošačkih organizacija i udruženja, vansudska poravnanja potrošačkih sporova i prava i obaveze državnih organa u pogledu zaštite potrošača.
Zakonom o trgovini  uređuju se uslovi i način vođenja i razvoja trgovine na integrisanom tržištu Republike Srbije, kao i zaštita tržišta, zaštita od nepravedne konkurencije na tržištu, kao i nadzor. Zakon je usklađen sa Direktivom 98/6/EZ Evropskog parlamenta i Saveta od 16. februara 1998. godine o zaštiti potrošača u prikazu cena proizvoda koji se nude potrošačima. Usvojene su Izmene i dopune Zakona o trgovini sa ciljem daljeg unapređenja poslovnog okruženja i stvaranja uslova za intenzivniji razvoj trgovine, radi razvoja i unapređenja poslovanja, ali i konkurencije između trgovaca, što sve utiče na bolji položaj potrošača.
Republika Srbija usvojila je više zakona relevantnih po svakodnevni rad privatnog sektora kako bi olakšala njihove poslovne aktivnosti. Zakonom o izmenama i dopunama Zakona o republičkim administrativnim taksama ukinute su vanporeske takse nametnute preduzećima i domaćinstvima, uz smanjenje troškova. Ukupno 138 ranije nametnutih parafiskalnih taksi i naknada (kako republičkih, tako i lokalnih) je ukinuto, što je dovelo do pojednostavljenja i predvidivosti poreskog sistema, čime je olakšano poslovanje za oko 30.000 preduzetnika i vlasnika malih preduzeća. Zakonom o izmenama i dopunama Zakona o porezu na dodatu vrednost omogućeno je da MSP plaćaju PDV nakon što im se plati roba. Osim toga, Zakonom o izmenama i dopunama Zakona o finansiranju lokalne samouprave ukinuto je plaćanje komunalne takse na isticanje firme i lokalnih komunalnih taksi za mala preduzeća, i ograničen je iznos za druge takse. Zakonom o rokovima izmirenja novčanih obaveza u komercijalnim transakcijama državna i javna preduzeća obavezuju se da svoje obaveze ka dobavljačima izmire u roku od 45 dana, pri čemu je privatni sektor u obavezi da izmiri obaveze ka dobavljačima u roku od 60 dana, čime se omogućuje likvidnost i normalno poslovanje.
SEKTOR ENERGETIKE
Strateški okvir
Program sprovođenja strategije (Program) i Energetski bilans. Aktuelna energetska politika u Republici Srbiji uspostavljena je   Strategijom razvoja energetike za period 2005-2015. godine  koju je usvojila Narodna skupština. Strategijom su definisani ključni prioriteti u razvoju energetskog sektora, prvenstveno tehnološka modernizacija, odnosno izgradnja energetskih izvora/objekata, racionalno korišćenje kvalitetnih goriva, korišćenje obnovljivih izvora energije i novih energetskih tehnologija.
Program ostvarivanja Strategije razvija energetike u Republici Srbiji 2007 – 2012. godine istekao je 2012. godine i nije zamenjen novim kojim bi se uspostavili uslovi, način, vremenski raspored i mere sprovođenja Strategije.
Strategija razvoja energetike koja pokriva period do 2025. godine sa projekcijama do 2030. godine trenutno je u pripremi, a usvajanje se predviđa za 2013. godinu čime se osigurava nesmetan prelaz na nov sveobuhvatni strateški okvir u sektoru.
Energetski bilans Republike Srbije predstavlja godišnje potrebe za energijom ili izvorima energije izražen na mesečnom nivou kako bi se obezbedilo pouzdano, bezbedno i kvalitetno snabdevanje krajnjih korisnika, i priprema se za svaku narednu godinu do kraja tekuće godine.
Zakon o energetici takođe predviđa razradu nacionalnih akcionih planova kojima se utvrđuju ciljevi razvoja i mere za njihovo sprovođenje.
Pripremljena je pojednostavljena verzija Nacionalnog akcionog plana za obnovljive izvore energije do 2020. godine, kojim se utvrđuju nacionalni ciljevi za udeo energije iz obnovljivih izvora energije u sektorima transporta, električne energije i grejanja i hlađenja do 2020. godine. Usvajanje ovog dokumenta planirano je tokom prve polovine 2013. godine.
Drugi akcioni plan za energetsku efikasnost Republike Srbije za period 2013-2015. godine se priprema.
Drugi nacionalni izveštaj prema Okvirnoj konvenciji Ujedinjenih nacija o klimatskim promenama (UNFCCC) takođe je u pripremi. 
Strategija upravljanja mineralnim resursima do 2030. godine definiše dinamičan plan razvoja u vezi sa svim aspektima rudarske industrije do 2030. godine utvrđivanjem dugoročnih ciljeva za rudarstvo, geološko istraživanje energije, metalnih, nemetalnih i mineralnih sirovina, podzemnih voda i geotermalnih izvora.
Nacionalna strategija za održivi razvoj je sveobuhvatan, višesektorski dokument. Ključni ciljevi održivog razvoja u sektoru energetike, predviđeni Strategijom, jesu: šira primena obnovljivih izvora energije, racionalno korišćenje prirodnih resursa, sprovođenje međunarodnih konvencija, protokola i sporazuma u pogledu klimatskih promena, zaštita vazduha, usklađivanje nacionalnog zakonodavstva sa propisima EU.
Nacionalnim programom zaštite životne sredine utvrđen je skup ciljeva politika Vlade u periodu 2010-2019. godine na tri nivoa: kratkoročni (2010-2014. godine), trajni (tokom čitavog trajanja Nacionalnog programa) i srednjoročni (važe samo za period 2015-2019. godine). Nacionalni program pokriva sve aspekte javnih politika zaštite životne sredine, planiranje, finansiranje i ekonomske instrumente, izgradnju institucionalnih kapaciteta, uključujući politike u oblastima upravljanja energetskim otpadom, prvenstveno preradom otpadnih voda i kvalitetom vazduha.
Drugi važni strateški dokumenti od značaja za energetski sektor klasifikovani su kao sektorski dokumenti različitih sektora i opisani u odgovarajućim odeljcima NAD-a.
Pravni okvir
Zakonodavni okvir za energetski sektor sastoji se od višesektorskog zakonodavstva, zakonodavstva u sektoru energetike i zakonodavstva u drugim sektorima. Neki od najvažnijih pravnih dokumenata koji pokrivaju obuhvat ovog sektora jesu:
Zakon o energetici  uređuje sledeća pitanja: ciljevi energetskih politika i metode njihovog sprovođenja; uslovi za pouzdano, bezbedno i kvalitetno snabdevanje energijom i proizvodima za proizvodnju energije; uslovi za bezbedno snabdevanje potrošača; uslovi za izgradnju novih energetskih postrojenja; uslovi i način izvršenja energetskih aktivnosti; način organizacije i rada tržišta električne energije i prirodnog gasa; prava i obaveze učesnika na tržištu; zaštita energetskih potrošača; način, uslovi i podsticaj za proizvodnju energije iz obnovljivih izvora energije i kombinovanu proizvodnju električne i toplotne energije; prava i dužnosti državnih organa i Agencije za energetiku Republike Srbije prilikom izvršenja ovog zakona i praćenja njegovog sprovođenja.
Zakon o efikasnom korišćenju energije  uređuje: uslove i način efikasnog korišćenja energije u proizvodnji, prenosu, distribuciji i krajnjem korišćenju energije; politike energetske efikasnosti; sistem upravljanja energijom; obeležavanje nivoa energetske efikasnosti proizvoda za krajnje korišćenje energije; minimalne zahteve za energetsku efikasnost u proizvodnji, prenosu i distribuciji električne energije i grejanja, kao i snabdevanja gasom; finansijske, podsticajne i druge mere u ovoj oblasti, kao i druga pitanja od značaja za prava i obaveze fizičkih i pravnih lica u vezi sa energetskom efikasnošću.
Zakonom o integrisanom sprečavanju i kontroli zagađivanja  takođe se traži smanjenje korišćenja energije, održivo korišćenje energije i, između ostalog, ponovna upotreba energije.
SEKTOR ŽIVOTNE SREDINE I KLIMATSKIH PROMENA
Strateški okvir
Postojeće javne politike u oblasti životne sredine u Republici Srbiji definisane su sledećim dokumentima:
Nacionalni program zaštite životne sredine 2010-2019. godine,  kojim su definisani strateški ciljevi za politike zaštite životne sredine, kao i specifični ciljevi. Nacionalni program pokriva sve aspekte politika životne sredine i planiranja, finansiranja i ekonomskih instrumenata, izgradnje institucionalnih kapaciteta, obrazovanja, zakonodavstva, praćenja, izvršenja i politika u oblasti kvaliteta vode, upravljanja otpadom, hemikalija i upravljanja rizicima, kvaliteta vazduha i klimatskih promena, zaštite prirode, biodiverziteta i šuma, ribarstva, zaštite zemljišta, buke, zračenja, industrije, energetike, poljoprivrede, šumarstva i lova.
Strategija za aproksimaciju u oblasti životne sredine 2011-2019. godine  pokriva zakonodavne, institucionalne i finansijske komponente i ključni je dokument za usklađivanje zakonodavstva u oblasti zaštite životne sredine u Republici Srbiji. Ciljevi Strategije jesu rešavanje složenih izazova u primeni zakonodavstva EU u oblasti životne sredine u Republici Srbiji i obezbeđivanje čvrstog osnova za pristupne pregovore o poglavlju 27. Za cilj ima rešavanje izazova koje će aproksimacija predstavljati za zakonodavstvo (uključujući odgovor na nedostatke u postojećem zakonodavnom procesu u Republici Srbiji), obim promena potrebnih za organizovanje i rad institucija odgovornih za zaštitu životne sredine i pristup zatvaranju ekonomskog jaza između uobičajenog rada i pune usklađenosti sa pravnim tekovinama EU.
Strategija upravljanja otpadom (2010-2019. godine)  dopunjuje Nacionalni program zaštite životne sredine i definiše strateške ciljeve u sektoru otpada do 2014. godine. Strategijom se predlaže uspostavljanje 12 regionalnih centara za upravljanje otpadom (od 26) u Republici Srbiji do kraja 2013. godine. Takođe se predlaže rekultivacija postojećih nesanitarnih deponija, koje predstavljaju najveću opasnost po životnu sredinu, ekološka „žarišta“ istorijskog zagađivanja opasnim otpadom, kao i uspostavljanje sistema za upravljanje opasnim otpadom.
Nacionalna strategija održivog korišćenja prirodnih resursa i dobara u Republici Srbiji (2012-2021. godine) pokriva sedam ključnih prirodnih resursa (prioriteta) u Republici Srbiji: mineralne resurse (metale, nemetale i fosilna goriva); obnovljive izvore energije; šumske resurse; biodiverzitet i geodiverzitet; vodne resurse; i zemljište. Ključni ciljevi su sledeći: osiguranje uslova za održivo korišćenje resursa putem odgovarajućeg planiranja bilansa i potrošnje svakog od resursa; smanjenje uticaja korišćenja resursa na ekonomiju i životnu sredinu i određivanje pokazatelja za praćenje.
Nacionalnom strategijom biološke raznovrsnosti (2011-2018. godine) opisuje se stanje biološke raznovrsnosti, obezbeđuje analiza neposrednih i posrednih činilaca koji ugrožavaju biodiverzitet i predlažu strateške oblasti za intervenciju, sa definisanim ciljevima i aktivnostima u svakoj od oblasti. Strategiju prati Akcioni plan usvojen za period od sedam godina (2011-2018. godine) sa aktivnostima definisanim za sprovođenje u kratkoročnom periodu (1-3 godine), srednjoročnom periodu (3-5 godina) i trajno (5-7 godina).
Nacionalna strategija održivog razvoja (2008-2017. godine)  je višesektorska strategija. Glavni trendovi prioriteta u oblasti životne sredine u Republici Srbiji definisani su ovom strategijom. Ovi prioriteti vezani su za proces evropskih integracija putem transpozicije zakonodavstva EU i sprovođenja Sporazuma o stabilizaciji i pridruživanju (SSP).
Strategija za primenu Arhuske konvencije (2012-2014. godine) za cilj ima obezbeđivanje procesa za izvodljivo, delotvorno, postepeno sprovođenje zahteva Arhuske konvencije, ali je usmerena i na uslove specifične za Republiku Srbiju. Plan sprovođenja uključuje naknadne aktivnosti za podršku zahtevima EU.
Nacionalna strategija uvođenja čistije proizvodnje (2009-2015. godine) usvojena je kako bi se uveli čistiji proizvodni sistemi i sistemi upravljanja životnom sredinom u industrijskim postrojenjima.
Drugi nacionalni izveštaj u skladu sa Okvirnom konvencijom Ujedinjenih nacija o klimatskim promenama je u pripremi uz podršku Globalnog fonda za životnu sredinu, dok je UNDP agencija za sprovođenje. Ovaj dokument bi trebalo da uključuje pripremu Inventara GSP za period do 2009. godine (2010. godine), uz projekcije i plan ublažavanja posledica do 2020. godine. Trebalo bi da uključuje dugoročnu okvirnu strategiju ublažavanja posledica u skladu sa Mapom puta EU do 2050. godine kao smernicom za razvoj. Program prilagođavanja kao deo Drugog nacionalnog izveštaja uzeće u obzir Belu knjigu EU.
Nacionalni prostorni plan do 2021. godine  je multi-sektorska strategija kojom se utvrđuje sledeće: dugoročni osnov za organizaciju, korišćenje i regulisanje prostora Republike Srbije; smerovi urbanističkog razvoja i osnovni kriterijumi za regulisanje naselja; principi planiranja i kriterijumi za korišćenje prirodnih resursa i zaštitu životne sredine; uslovi za zaštitu i korišćenje područja od posebnog značaja. Plan je u skladu sa Nacionalnim programom za zaštitu životne sredine i Nacionalnom strategijom za upravljanje otpadom.
Pravni okvir
Pravni okvir u Republici Srbiji definisan je skupom zakona i odgovarajućeg sekundarnog zakonodavstva. Najvažniji je Zakon o zaštiti životne sredine  kojim je utvrđen sveobuhvatan nacionalni sistem za zaštitu životne sredine koji pokriva akcione planove, uslove i instrumente za održivo upravljanje i očuvanje prirodne ravnoteže, raznovrsnosti i kvaliteta prirodnih vrednosti i uslova za preživljavanje živih bića, prevenciju, kontrolu, smanjenje i oporavak od svih vrsta zagađenja, promovisanje i korišćenje proizvoda, procesa, tehnologija i praksi koje imaju manje štetnog uticaja na životnu sredinu, primenu posebnih kodeksa ponašanja u upravljanju otpadom, od proizvodnje do odlaganja.
U okvirima horizontalnog zakonodavstva postoje dva važna zakona. Zakon o strateškoj proceni uticaja na životnu sredinu  propisuje odnose između politike zaštite životne sredine i drugih sektorskih politika u oblasti fizičkog i urbanističkog planiranja ili korišćenja zemljišta, poljoprivrede, šumarstva, ribarstva, lova, energetike, saobraćaja, upravljanja otpadom, upravljanja vodama, telekomunikacija, turizma, prirodnih staništa i očuvanja divlje flore i faune, uspostavljanja okvira za usvajanje budućih razvojnih projekata. Zakon o proceni uticaja na životnu sredinu  propisuje postupak za procenu potencijalno značajnog uticaja na životnu sredinu pojedinih projekata koje sprovode javna ili privatna preduzeća. U skladu sa ovim zakonom, procenu uticaja obavezni su da vrše projekti u oblasti: industrije, rudarstva, energetike, saobraćaja, turizma, poljoprivrede, šumarstva, upravljanja vodama, upravljanja otpadom i opštih javnih službi, kao i projekti planirani za lokalitete u okviru zaštićenih prirodnih područja ili zaštićenih okruženja kulturnih predela.
Po pitanju kvaliteta vazduha, Zakon o izmenama i dopunama Zakona o zaštiti vazduha  usvojen je u januaru 2013. godine i njime je postavljen okvir za mere zaštite vazduha. Zakon uvodi obavezu usvajanja Uredbe o graničnim vrednostima emisija zagađujućih materija iz postrojenja za sagorevanje čime će se omogućiti bolja transpozicija Direktive o velikim postrojenjima za sagorevanje. Zakon o potvrđivanju Protokola o teškim metalima uz Konvenciju o prekograničnom zagađivanju vazduha na velikim udaljenostima  i Zakon o potvrđivanju protokola o trajnim organskim zagađivačima uz Konvenciju o prekograničnom zagađenju vazduha na velikim udaljenostima  usvojeni su u martu 2012. godine.
U oblasti upravljanja otpadom, Zakon o upravljanju otpadom  pokriva klasifikaciju otpada, planiranje upravljanja otpadom, zainteresovane strane, obaveze i odgovornosti u pogledu upravljanja otpadom, upravljanje posebnim tokovima otpada, zahteve i procedure za izdavanje dozvola, prekogranično kretanje otpada, izveštavanje, finansiranje upravljanja otpadom, nadzor i sve druge aspekte upravljanja otpadom.
Upravljanje vodama uređuje izmenjen i dopunjen Zakon o vodama  kojim su utvrđeni uslovi za upravljanje vodama kako bi se osiguralo: ostvarenje i održavanje dobrih/prihvatljivih standarda kvaliteta voda; ispunjavanje potreba za vodom; usklađenost sa međunarodnim praksama i trendovima u korišćenju voda; zaštita voda, i zaštita od poplava, kao i ugrađivanje principa „korisnik plaća“ i „zagađivač plaća“ u prikupljanje sredstava od svih korisnika i zagađivača. Postojeće zakonodavstvo za sprovođenje uključuje Izmene i dopune Uredbe o graničnim vrednostima emisije zagađujućih materija u vodi i rokovima za njihovo ostvarivanje usvojene 2012. godine  i kojima se delimično transponuju zahtevi Okvirne direktive o vodama  i Direktive o gradskim otpadim vodama.  Uredba o graničnim vrednostima zagađujućih materija u površinskim i podzemnim vodama i sedimentu i rokovima za njihovo dostizanje usvojena je u maju 2012. godine  i delimično transponuje sledeće direktive: Okvirnu direktivu o vodama, Direktivu o podzemnim vodama,  Direktivu o standardima kvaliteta voda,  Direktivu o ribama ). Uredbom o utvrđivanju godišnjeg programa monitoringa statusa voda usvojenom 2012. godine  delimično se transponuje niz direktiva EU koje se bave kvalitetom voda.  
U oblasti Kontrole industrijskog zagađenja i upravljanja rizikom, Zakonom o integrisanom sprečavanju i kontroli zagađivanja   utvrđuju se uslovi i procedure za izdavanje integrisanih dozvola za rad za postrojenja i aktivnosti koji mogu da imaju negativan uticaj na zdravlje ljudi, životnu sredinu ili materijalna sredstva, vrste aktivnosti i postrojenja, nadzor i druge relevantne aspekte prevencije ili kontrole zagađenja životne sredine.
Zaštita prirode je regulisana Zakonom o zaštiti prirode,  kojim je regulisana zaštita i očuvanje prirode i njene biološke, geološke i raznolikosti predela, kao deo životne sredine.
 Upravljanje hemikalijama i upravljanje biocidnim proizvodima uređuje Zakon o hemikalijama  i Zakon o biocidnim proizvodima.  Ovi zakoni regulišu stavljanje u promet hemikalija, odnosno uslove za stavljanje u promet i korišćenje biocidnih proizvoda i usklađeni su sa Uredbom o registraciji, evaluaciji i autorizaciji hemikalija (REACH), Uredbom o klasifikaciji, pakovanju i obeležavanju hemikalija (CLP), Uredbom o detergentima, odnosno Direktivom o biocidnim proizvodima. Ovi zakoni daju pravni osnov za donošenje niza podzakonskih propisa koji obezbeđuju usklađivanje sa ostalim horizontalnim zakonodavstvom EU u oblasti hemikalija i biocidnih proizvoda. Međutim, kako je EU izmenila pravni okvir koji uređuje biocidne proizvode donošenjem Uredbe o biocidnim proizvodima 528/2012, neophodno je usklađivanje našeg zakonodavstva u oblasti biocidnih proizvoda sa zahtevima iz nove uredbe. Pored toga, kontiunirano se vrše izmene i dopune donetih podzakonskih propisa u okviru procesa usklađivanja sa promenama u relevatnom zakonodavstvu EU.
Zakon o zaštiti od buke u životnoj sredini  uređuje oblast zaštite od buke i prenosi obaveze iz Direktive o proceni i upravljanju bukom u životnoj sredini . Ovaj zakon uvodi obavezu izrade strateških karata buke i donošenje akcionih planova na osnovu urađenih karata.
Zakon o rudarstvu i geološkim istraživanjima  obezbeđuje okvir za racionalno korišćenje prirodnih resursa. Takođe uređuje geološko skladištenje ugljen dioksida. Ključni članovi Direktive o geološkom skladištenju ugljen dioksida  preneti su u ovaj zakon.
SEKTOR SAOBRAĆAJA
Strateški okvir
Javne politike u oblasti saobraćaja u Republici Srbiji pokreće cilj ekonomskog i društvenog razvoja, u skladu sa odredbama Transportne politike EU. Strateški okvir je definisan Strategijom razvoja železničkog, drumskog, vodnog, vazdušnog i intermodalnog transporta u Republici Srbiji 2008-2015. godine. Strategijom se promovišu principi bezbednosti, intermodalnosti, primene novih tehnologija, komplementarne upotrebe različitih režima saobraćaja i racionalno korišćenje raspoloživih kapaciteta i resursa u Republici Srbiji. Sve ovo bi trebalo da doprinese održivom razvoju sistema saobraćaja i stabilnosti institucija. Strategijom je predviđeno sprovođenje mera koje bi trebalo da dovedu do jačanja kapaciteta i sprovođenja prioritetnih infrastrukturnih projekata. Glavni ciljevi Strategije koji se odražavaju u saobraćajnoj politici Republike Srbije mogu da se rezimiraju ovako:
•	rehabilitacija, rekonstrukcija i izgradnja panevropskih koridora koji prolaze kroz Republiku Srbiju radi ostvarivanja standarda Trans-evropske transportne mreže,
•	efikasno korišćenje uporednih prednosti svakog od režima saobraćaja uvođenjem pravednog određivanja tarifa i naplate za infrastrukturu, uz posebno usmerenje na intermodalni transport,
•	unapređenje kvaliteta usluga u sistemu saobraćaja putem bolje organizacije rada na osnovu aspekata ekonomičnosti, bezbednosti i zaštite životne sredine,
•	povećanje bezbednosti i sigurnosti u saobraćaju,
•	jačanje tržišta saobraćaja i njegova postepena deregulacija stvaranjem pravnog i poslovnog okruženja koje bi dovelo do bolje konkurentnosti među režimima saobraćaja i u okviru režima na tržištu saobraćaja. Ovo uključuje uspostavljanje regulatornih, operativnih i upravnih funkcija u oblasti saobraćaja, postepenu i opravdanu deregulaciju koja bi trebalo da dovede do liberalizacije tržišta saobraćaja, jačanje kapaciteta lokalnih operatera za konkurenciju na domaćim i međunarodnim tržištima,
•	smanjenje negativnog uticaja saobraćaja na životnu sredinu, u skladu sa principima održivog razvoja,
•	uspostavljanje stabilnih mehanizama za finansiranje za razvoj sektora saobraćaja. 
Ulaganja u saobraćajnuinfrastrukturu u Republici Srbiji smatraju se za temelj razvoja sistema saobraćaja u Republici Srbiji koji je usklađen sa standardima EU i interoperabilan sa susednim zemljama.
Prema tome, Generalni master plan transporta (GMPT) (2009-2027. godine) je sveobuhvatan plan budućih ulaganja u saobraćajnu infrastrukturu. GMPT daje opštu sliku transportne infrastrukture u Republici Srbiji i pokretanja infrastrukturnih projekata koje je neophodno sprovesti tokom perioda 2009.-2027. godine, uključujući proračun troškova i ocenu pojedinačnih projekata u okviru određenih režima transporta. Prema proračunima ukupan iznos potrebnih javnih sredstava iznosi 22.183 miliona evra, za ulaganja i održavanje.  Generalni master plan transporta bi trebalo da služi kao alat za prioritizaciju ulaganja u trasnportnu infrastrukturu pošto uključuje mogućnost ažuriranja makroekonomskih parametara koji mogu da utiču na prioritizaciju.
S obzirom da modernizacija železničke infrastrukture zahteva svrsishodno planiranje zbog tehničkih i tehnoloških karakteristika koje utiču na troškove, ministarstvo nadležno za saobraćaj i „Železnice Srbije“ a.d. pokrenuli su pripreme detaljnog Investicionog plana za železničku infrastrukturu za period 2012-2021. godine. Ovaj investicioni plan bi trebalo da bude završen do sredine 2013. godine, a finansira ga Evropska investiciona banka (EIB) putem Investicionog okvira za Zapadni Balkan.
Aspekt bezbednosti u sistemu saobraćaja prepoznat je kao veoma važan za razvoj sistema saobraćaja, i Nacionalna strategija bezbednosti saobraćaja na putevima i Akcioni plan za period 2013-2020. godine su pripremljeni, ali još uvek nisu usvojeni.
Pravni okvir
Strateški principi razvoja sistema saobraćaja u Republici Srbiji odražavaju se i u pravnom okviru. U pogledu pravnog okvira, uočen je izvestan napredak tokom protekle dve godine u oblasti saobraćaja politika, naročito u drumskom, unutrašnjem plovnom i vazdušnom transportu. Naime, u drumskom saobraćaju, nacrt Zakona o prevozu tereta u drumskom saobraćaju, u potpunosti usklađen sa zahtevima EU, pozitivno je ocenila EK, ali još uvek nije usvojen, kao ni Zakon o prevozu putnika u drumskom saobraćaju. Sistem digitalnih tahografa je uveden, i u januaru 2012. godine Agencija za bezbednost saobraćaja je počela da izdaje memorijske kartice za digitalne tahografe. Paralelno sa tim, Zakon o radnom vremenu profesionalnih vozača i tahografima trenutno je u postupku izrade. Zakon o železnici i Zakon o bezbednosti i interoperabilnosti železnice dobili su pozitivno mišljenje EK (GD Transport), dok je Zakon o železnici nedavno odobrila Vlada, međutim još uvek nisu usvojeni u Narodnoj skupštini. Zbog toga je potrebno obratiti posebnu pažnju na ravnopravan pristup tržištu za sve operatere; potrebni su dalji napori u razdvajanju upravnika infrastrukture i rada železnice, kao i jačanje regulatornih funkcija regulatornog tela za železnicu. Ne postoji usvojen pravni okvir za intermodalni transport.
Transport unutrašnjim vodama uglavnom je regulisan Zakonom o plovidbi i lukama, kojim se utvrđuju uslovi za korišćenje plovnih puteva u Republici Srbiji i ulazak u luke. Ovaj zakon je izmenjen i dopunjen 2012. godine, uzimajući u obzir zatvaranje Plovputa i prenos njegovih zadataka na ministarstvo nadležno za saobraćaj. U tom kontekstu, metode i troškovi posebnog ispitivanja za inspektore za bezbednu plovidbu i za format zvaničnih identifikacionih kartica inspektora za bezbednost plovidbe usvojeni su u februaru 2012. godine. Pravilnik o zvanjima i uslovima za sticanje zvanja i ovlašćenjima članova posade brodova trgovačke mornarice na unutrašnjim vodama usvojen je u julu 2012. godine. Zakon o pomorskoj plovidbi i Zakon o državnoj pripadnosti i upisu plovila  opisuju zahteve za brodove koji krstare pod zastavom Republike Srbije. 
U oblasti civilnog vazduhoplovstva, Zakon o obligacionim i osnovama svojinsko-pravnih odnosa u vazdušnom saobraćaju nastoji da uskladi nacionalne propise sa zakonodavstvom EU o pravima putnika, a Zakon o izmenama i dopunama Zakona o vazdušnom saobraćaju je usvojen u Narodnoj skupštini. Pripremljeni su dodatni nacionalni propisi namenjeni usklađivanju sa zakonodavstvom o Jedinstvenom evropskom nebu, naročito u pogledu pružanja usluga navigacije u vazduhu, metodologije za utvrđivanje i proračun tarifa za navigaciju u vazduhu, uređenja upravljanja vazdušnim prostorom i interoperabilnosti sistema za navigaciju u vazduhu.

SEKTOR LjUDSKIH RESURSA I DRUŠTVENOG RAZVOJA
Strateški okvir
Republika Srbija započela je saradnju na koordinaciji u oblasti politika zapošljavanja EU i pripremila Nacionalnu strategiju zapošljavanja 2011-2020. godine  u kojoj se navodi na koji način će Srbija napredovati ka realizaciji zajedničkih ciljeva EU. Prioriteti sadržani u ovoj strategiji promovišu zapošljavanje u nedovoljno razvijenim područjima i razvoj regionalnih i lokalnih politika zapošljavanja; ljudski kapital i snažnije socijalno uključivanje; unapređenje institucija i razvoj tržišta rada, i smanjenje nepravilnosti na tržištu rada. Strategija razvoja obrazovanja u Srbiji do 2020. godine usvojena je 2012. godine i blisko je povezana sa prethodno usvojenom Strategijom srednjeg stručnog obrazovanja u Republici Srbiji . Ovom strategijom definišu se četiri ključna cilja dugoročnog razvoja sistema obrazovanja u Republici Srbiji: 1. povećanje kvaliteta procesa i ishoda obrazovanja do maksimalno dostižnog nivoa – onog koji proističe iz naučnih saznanja o obrazovanju i ugledne obrazovne prakse; 2. povećanje obuhvata stanovništva Republike Srbije na svim obrazovnim nivoima, od predškolskog vaspitanja i obrazovanja do celoživotnog učenja; 3. dostizanje i održavanje relevantnosti obrazovanja, posebno onog koje se potpuno ili delimično finansira iz javnih izvora, tako što će se struktura sistema obrazovanja usaglasiti sa neposrednim i razvojnim potrebama pojedinaca, ekonomskog, socijalnog, kulturnog, istraživačkog, obrazovnog, javnog, administrativnog i drugih sistema; 4. povećanje efikasnosti upotrebe svih resursa obrazovanja, odnosno završavanje obrazovanja u predviđenom roku, sa minimalnim produžetkom trajanja i smanjenim napuštanjem školovanja.
Podsektor socijalne politike obuhvata pitanja rada, socijalnog dijaloga, socijalne zaštite, uključivanja i zaštite osetljivih grupa (uključujući višestruko osetljive žene), smanjenja siromaštva, mladih, a u vezi je i sa zaštitom ekonomskih i socijalnih prava. Trenutne aktivnosti usmerene su ka unapređenju i osavremenjivanju sada već zastarelog strateškog okvira. Razvoj nove Strategije razvoja socijalne zaštite za period 2013.–2020. godine planiran je za drugu polovinu 2013. godine. Usmerenje ove strategije biće na pravima deteta, podršci porodici sa decom, zaštiti i podršci za starije, nastavku deinstitucionalizacije i razvoju hraniteljstva. Planirana je i izrada dokumenta za unapređenje socijalne uključenosti i smanjenje siromaštva. Druga strateška dokumenta čija je izrada u toku su: izrada Akcionog plana za unapređenje socijalnog dijaloga, nova strategija za bezbednost i zdravlje na radu za period 2013-2017.godine i Nacionalna strategija za mlade za period 2014.-2024. godine. 
Druga relevantna strateška dokumenta u sektoru ljudskih resursa i društvenog razvoja su: Nacionalna strategija za unapređenje položaja žena i unapređenje rodne ravnopravnosti (2009-2015.); Nacionalna strategija za sprečavanje i suzbijanje nasilja nad ženama (2011.); Nacionalna strategija za rešavanje pitanja izbeglica i interno raseljenih lica (2011-2014.); Strategija unapređenja položaja osoba sa invaliditetom (2007-2015.); Strategija karijernog vođenja i savetovanja u Republici Srbiji (2010-2014.); Nacionalna strategija za mlade (do 2014. godine); Nacionalna strategija za prevenciju i zaštitu dece od nasilja (2008-2015.); Strategija kontrole duvana (2010-2015.); Strategija javnog zdravlja (2009.-2015.); Strategija za prevenciju i kontrolu hroničnih nezaraznih bolesti (2009-2016.); Strategija razvoja zdravlja mladih u Republici Srbiji (2006-2014.); Strategija za stalno unapređenje kvaliteta zdravstvene zaštite i bezbednosti pacijenata (2009.-2015.); Strategija obezbeđenja adekvatnih količina bezbedne krvi i komponenata od krvi u Republici Srbiji (2009-2015.); Nacionalna strategija zaštite mentalnog zdravlja (2007-2014.); Nacionalna strategija odgovora na HIV infekciju i AIDS (2010-2015.); Nacionalna strategija o starenju (2006-2015.).
Pravni okvir
Zakonom o radu  obezbeđuju se uslovi usklađeni sa EU standardima, čime se osigurava kontinuitet zakonodavnih reformi. Zakon o zapošljavanju i osiguranju nezaposlenosti  predstavlja krovni normativni okvir uređenja politike zapošljavanja u Republici Srbiji. Zakon o bezbednosti i zdravlju na radu   sadrži osnovne odredbe i načela uvođenja mera za podsticanje veće bezbednosti i zdravlja radnika na radu. Zakonom se propisuju prava zaposlenih i poslodavaca, obaveze i nadležnosti u vezi sa merama čija će primena osigurati bezbedne i zdrave radne uslove na radnom mestu. Zakon o izmenama i dopunama zakona o bezbednosti i zdravlju na radu očekuje se do decembra 2013. godine. Usvajanjem Zakona o profesionalnog rehabilitaciji i zapošljavanju osoba da invaliditetom  (2009. godine), uključujući prateća podzakonska akta, kreiran je pravni okvir koji bi trebalo da omogući što potpuniju integraciju tržišta rada i aktiviranje osoba sa invaliditetom, uporedo sa regulisanjem oblasti zapošljavanja i profesionalne rehabilitacije. Obavezno penzijsko i invalidsko osiguranje u Republici Srbiji uređeno je Zakonom o penzijskom i invalidskom osiguranju,  koji je stupio na snagu 10. aprila 2003. godine. Zakonom o doprinosima za obavezno socijalno osiguranje  regulisana su pitanja obveznika doprinosa, obračunavanja penzije, plaćanja doprinosa za obavezno penzijsko i invalidsko osiguranje i kontrole plaćanja doprinosa. Zakonom o dobrovoljnim penzijskim fondovima i penzijskim planovima  uređuje se oblast obaveznih penzijskih fondova i penzijskih planova. U ovoj oblasti na snazi su podzakonska akta koja su u nadležnosti Ministarstva rada, zapošljavanja i socijalne politike. Zakonom o zabrani diskriminacije  uređena su pitanja opšte zabrane, oblika i slučajeva diskriminacije, kao i metoda zaštite od diskriminacije (član 1) i uspostavlja se poverenik za zaštitu ravnopravnosti kao nezavistan državni organ u vršenju nadležnosti predviđenih zakonom. Zakonom o profesionalnoj rehabilitaciji i zapošljavanju osoba sa invaliditetom  uređena je zaštita i pravo na zapošljavanje osoba sa invaliditetom i predviđene su proaktivne mere za zapošljavanje osoba sa invaliditetom. 
Zakon o osnovama sistema obrazovanja i vaspitanja  usvojen je 2009. godine sa ciljem da se unapredi kvalitet obrazovanja i vaspitanja u Srbiji, kao i njegova efikasnost i dostupnost svima. Ovim zakonom uređuje se douniverzitetsko obrazovanje i vaspitanje. Zakonom se uspostavlja Savet za stručno usavršavanje i obrazovanje odraslih kao telo odgovorno za upravljanje razvojem nacionalnog sistema kvalifikacija. Pored ovog zakona, usvojeni su posebni zakoni o predškolskom, osnovnom i srednjem obrazovanju i vaspitanju. Takođe, usvojen je i Zakon o udžbenicima i drugim nastavnim sredstvima. Pored navedenih zakona, pravni okvir u oblasti preduniverzitetskog obrazovanja obuhvata brojna podzakonska akta i druge propise (više od 60). Ministarstvo priprema nove zakone o osnovnom i srednjem obrazovanju i vaspitanju, kao i Zakon o obrazovanju odraslih. Visoko obrazovanje uređeno je Zakonom o visokom obrazovanju . Ovaj zakon je izmenjen i dopunjen u toku 2012. godine, a jedna od izmena odnosi se na nadležnost Nacionalnog saveta za visoko obrazovanje da predloži nacionalni okvir kvalifikacija u visokom obrazovanju. 
Zakon o socijalnoj zaštiti  (2011.) teži da obezbedi bolju zaštitu najsiromašnijeg stanovništva kroz efikasniju finansijsku podršku, promovisanje aktivnog uključivanja i delotvorne decentralizacije u oblasti pružanja usluga. Zakonom se promoviše pluralizam pružanja usluga i osiguranje kvaliteta kroz minimalne nacionalne standarde usluga socijalne zaštite i nadzora. Zakonom se kreira i regulatorni okvir zasnovan na licenciranju stručnjaka i pružalaca usluga i inspekcijskim mehanizmima. 
Zakonom o zdravstvenoj zaštiti  i Zakonom o javnom zdravlju  uspostavljen je zakonodavni okvir podrške zdravstvenoj politici čiji je cilj kontinuirano unapređenje javnog zdravlja i optimizacija mreže zdravstvenih institucija kako bi se obezbedila kvalitetna zdravstvena zaštita dostupna svima.
SEKTOR POLjOPRIVREDE I RURALNOG RAZVOJA
Strateški okvir
Strategijom razvoja poljoprivrede Republike Srbije (2005. godine)  zemlja je posvećena procesu pridruživanja EU i naglašava se da Republika Srbija mora da se pripremi i da usvoji sisteme podrške za ZPP. Ostali ciljevi poljoprivrednih politika Republike Srbije jesu: (i) povećanje bogatstva zemlje putem efikasnog poljoprivrednog sektora koji proizvodi proizvode koji su međunarodno konkurentni u pogledu kvaliteta i cene; (ii) da osigurava da hrana kojom se snabdevaju potrošači u Republici Srbiji ispunjava prihvatljive standarde kvaliteta i bezbednosti; (iii) priprema poljoprivrednih trgovinskih politika i politika podrške Republike Srbije za pridruživanje Svetskog trgovinskoj organizaciji (STO); (iv) obezbeđivanje podrške za standard života ljudi koji zavise od poljoprivrede kao glavnog izvora prihoda, ali koji nisu u stanju da isprate ekonomske reforme; (v) da obezbedi podršku za održivi ruralni rast; (vi) da zaštiti životnu sredinu od negativnih efekata poljoprivredne proizvodnje. Strategijom su utvrđena tri strateška cilja: unapređenje bezbednosti hrane, veterinarske i fitosanitarne kontrole; usklađivanje sa standardima koje zahtevaju pravne tekovine EU; kao i podsticaj održivom razvoju ruralne ekonomije i ruralnih područja putem diversifikacije.
Nacionalni program poljoprivrede Republike Srbije za period 2010-2013. godine (2010. godine) i Nacionalni program ruralnog razvoja za period 2011-2013. godine (2011. godine)  su dokumenti kojima se sprovodi nacionalna poljoprivredna strategija. Njima su utvrđeni strateški ciljevi i specifični ciljevi za sektor. Njihovo usmerenje jeste na unapređenje konkurentnosti poljoprivrednog, šumarskog i prehrambenog sektora putem restrukturiranja, razvoja tržišta i tržišnih mehanizama i unapređenja ruralnog razvoja i zaštite životne sredine.
Strategija poljoprivrednog i ruralnog razvoja za period 2014.-2024. godine se trenutno razvija i biće sprovedena putem Nacionalnog programa poljoprivrednog i ruralnog razvoja Republike Srbije za period 2014-2020. godine.
Nacionalni akcioni plan za razvoj organske proizvodnje (2010. godine) za opšti cilj ima povećanje površine zemljišta pod overenom organskom proizvodnjom ili u procesu konverzije na organsku proizvodnju kako bi pokrila 50.000 ha do 2014. godine (u odnosu na početni iznos od 596 ha 2009. godine). Ostale ključne oblasti aktivnosti uključuju zdravlje bilja, semena i biljnih materijala, proizvode za zaštitu bilja, kao i veterinarsku politiku, koje su samo delimično usklađene sa zakonodavstvom EU i potrebno je usvajanje dodatnih zakona i podzakonskih akata. Nacionalni akcioni plan revidiran je u novembru 2011. godine, a konačni nacrt Nacionalnog akcionog plana za razvoj organske proizvodnje 2012-2016. godine završen je i biće podnet na usvajanje, što se očekuje tokom 2013. godine.
Strategija razvoja šumarstva Republike Srbije (2006. godine) za opšti cilj ima očuvanje i proširenje šuma i razvoja šumarstva kao ekonomske aktivnosti. Ključni ciljevi uključuju podršku ekonomskim i društvenim funkcijama šuma uz očuvanje ekoloških karakteristika; izgradnju institucija i podršku za upravljanje kako bi se omogućilo održivo korišćenje šumskih resursa.
Strategija biološke raznovrsnosti Republike Srbije za period 2011.-2018. godine (2011. godine) prepoznaje veze između biološke raznovrsnosti i poljoprivrede. Strategijom su utvrđene specifične pretnje i pritisci na biološku raznovrsnost od sektora poljoprivrede i šumarstva i predlažu se konkretne aktivnosti za njihovo ublažavanje.
Nacionalnom strategijom za održivo korišćenje prirodnih resursa i dobara u Republici Srbiji (2012-2021. godine) definisani su sledeći ciljevi: osiguranje uslova za održivo korišćenje resursa putem odgovarajućeg planiranja ravnoteže i potrošnje svakog resursa; smanjenje uticaja korišćenja resursa na ekonomiju i životnu sredinu; i određivanje pokazatelja za praćenje.
Strategija regionalnog razvoja (2007-2012. godine) (Službeni glasnik br. 55/05 i 71/05), koja se bavila problemima ruralnih područja i preprekama za njihov razvoj sada je istekla; novi Nacionalni plan regionalnog razvoja od 2014. do 2020. godine trenutno se razvija i trebalo bi da uđe u Narodnu skupštinu do kraja godine. Plan će biti zasnovan na potpuno drugačijem konceptu regionalne politike u odnosu na prethodni – ne na konceptu razvojne pomoći, nego na unapređenju potencijala samih regiona. Nov koncept usmeren je na rešavanje dva ključna problema, nezaposlenosti i ogromnih regionalnih razlika koje sada postoje. Cilj je da se zaustave migracije, promovišu nove mogućnosti i osigura ekonomski razvoj u svim regionima. Nov koncept je u skladu sa principima EU, kojima se regionalni razvoj do 2020. godine smešta u prvi plan. 
Pravni okvir
Od 2009. godine Republika Srbija usvojila je 37 novih primarnih zakona i 126 podzakonskih akata sa ciljem usklađivanja sa pravnim tekovinama EU, rešavanja zahteva za sprovođenje u sledećim sektorima i podsektorima: poljoprivreda, bezbednost hrane, veterinarska i fitosanitarna zaštita, voda, šumarstvo i ruralni razvoj. Postojeći pravni okvir sastoji se od sledećih najvažnijih zakona:
Zakon o podsticajima u poljoprivredii ruralnom razvoju utvrđuju se minimalni garantovani godišnji iznosi podsticaja u ovim oblastima. Zakonom je utvrđeno tri vrste državnih podsticaja: neposredna plaćanja, plaćanja za ruralni razvoj i specifični podsticaji. Zakonom je takođe određeno da budžet za poljoprivredu ne sme da bude manji od pet odsto ukupnog budžeta Republike Srbije. Vlada Republike Srbije je u februaru usvojila „Uredbu o raspodeli podsticaja u poljoprivredi“ kojim se utvrđuju tačni iznosi za realizaciju tokom 2013. godine.
Zakonom o poljoprivredi i ruralnom razvoju  utvrđuju se: ciljevi poljoprivrednih politika i načini za njihovo ostvarenje; vrste poljoprivrednih subvencija; Registar poljoprivrednih gazdinstava; osnivanje i rad Direkcije za agrarna plaćanja.
Zakonom o bezbednosti hrane utvrđeni su opšti uslovi za: bezbednost hrane i stočne hrane; dužnosti i odgovornosti operatera u oblasti hrane i stočne hrane; sistem za brzo uzbunjivanje; hitne mere i upravljanje kriznim situacijama; higijena i kvalitet hrane i stočne hrane. Zakon o javnim skladištima za poljoprivredne proizvode omogućuje sprovođenje sistema priznanica za skladištenje kao alternativnog rešenja za proizvođače, prerađivače i trgovce da steknu pristup kratkoročnom finansiranju za rad; da iskoriste fluktuacije cena; kao i da obezbede skladišta za svoje proizvode; Zakon o dobrobiti životinja  uređuje odgovornosti pravnih i fizičkih lica i preduzetnika u pogledu dobrobiti životinja, naročito u pogledu: zaštite životinja od torture i lošeg ophođenja; brige za zdravlje i život životinja; tretmana životinja tokom čuvanja, odgoja, prodaje, transporta, klanja i sprovođenja opita. Osim toga, zakonom se može pospešiti izvoz životinja iz Republike Srbije, kao i proizvoda životinjskog porekla, naročito u EU, pošto se njegovom primenom osigurava da se ispunjavaju svi zahtevi u pogledu uzgoja i prevoza životinja; Zakon o zdravlju bilja rukovodi zaštitom i unapređenjem zdravlja bilja; konkretno propisuje: (i) mere za zaštitu, otkrivanje, sprečavanje širenja, kontrolu i iskorenjivanje štetnih organizama; (ii) fitosanitarnu kontrolu i zahteve za proizvodnju, preradu, uvoz, skladištenje i trgovinu biljem, biljnim proizvodima; (iii) uslove za propisane objekte, kao i uslove za vršenje aktivnosti u oblasti zaštite zdravlja bilja. Zakonom se takođe predviđa uspostavljanje nacionalne referentne fitosanitarne laboratorije, i uvodi kontrola zasnovana na proceni rizika; Zakon o organskoj proizvodnji detaljno opisuje organsku proizvodnju poljoprivrednih i drugih proizvoda; ciljeve i principe organske proizvodnje; metode organske proizvodnje; kontrolu i overu u organskoj proizvodnji; preradu, obeležavanje, transport, marketing, uvoz i izvoz organskih proizvoda; nadzor ostvarenja delegiranih zadataka; kao i druga pitanja od značaja za organsku proizvodnju; Zakonom o genetički modifikovanim organizmima (GMO) regulišu se osnovni uslovi za korišćenje GMO u zatvorenim sistemima (laboratorijski rad, staklenici) i njihovo namerno puštanje u okruženje (eksperimentalni rad u polju i komercijalno uzgajanje). Zakon u potpunosti zabranjuje komercijalno uzgajanje živih modifikovanih organizama, odnosno puštanje u promet živih modifikovanih organizama i proizvoda dobijenih od GMO. Ova praksa izuzetno je stroga u poređenju sa praksama u pojedinim zemljama, naročito SAD, i nije u skladu sa pravnim tekovinama EU. Zakon se ne bavi trgovinom, prometom, transportom, označavanjem, odnosno sledljivošću GMO za komercijalne svrhe. Zakon o poljoprivrednom zemljištu (Službeni glasnik RS,br. 62/06 i 41/09) uređuje planiranje, zaštitu, organizaciju (mere kojima su sprovedeni planski dokumenti putem procesa konsolidacije zemljišta i upravljanja zemljištem kako bi se unapredili prirodni i ekološki uslovi na poljoprivrednom zemljištu), kao i korišćenje poljoprivrednog zemljišta; praćenje sprovođenja ovog zakona i drugih pitanja od značaja za zaštitu, razvoj i korišćenje poljoprivrednog zemljišta kao sredstva od opšteg interesa. Zakonom je regulisano osnivanje Uprave za poljoprivredno zemljište, kao administrativnog tela u okviru ministarstva odgovornog za poljoprivredu. Zakonom je propisano da vlasnik zemljišta ne može da bude strani državljanin ili pravno lice, uz postupak dodele najma nad poljoprivrednim zemljištem u vlasništvu države.
TEMATSKA OBLAST KULTURE
Strateški okvir
Usvajanje dugo očekivane Strategije razvoja kulture 2013-2023. godine predviđeno je za 2013. godinu. Osim analize trenutnog stanja, od nove strategije se očekuje da odredi strateške pravce, prioritet i ciljeve u pogledu zaštite kulturne baštine, promovisanja kulturne kreativnosti i produkcije, rada kulturnih institucija i međusektorske saradnje. Strategiju će pratiti akcioni plan koji sadrži ciljeve i pokazatelje za sprovođenje.
Strategija EU za Dunavski region za cilj ima podsticaj razvoja Dunavskog regiona i podržana je 2011. godine. Strategijom su artikulisana četiri glavna stuba zajedničkih aktivnosti, od čega se treći odnosi na izgradnju prosperiteta u Dunavskom regionu. Predloženo je više aktivnosti u vezi sa kulturom: nadovezivanje na kulturnu raznolikost kao prednost Dunavskog regiona; unapređenje saradnje i kontakata između ljudi različitog porekla, podsticanje kreativnosti i obezbeđivanje pokretača kulturnih inovacija i ekonomskog razvoja, na osnovu nasleđa, tradicija i turizma; promovisanje kulturne razmene i razmene u umetnosti; prikupljanje postojećih podataka o kulturnim aktivnostima i uspostavljanje sveobuhvatne baze podataka koja daje pregled kulturnih aktivnosti u Dunavskom regionu.
Pravni okvir
Pravni okvir u pogledu kulture utvrđen je Zakonom o kulturi. U skladu sa ovim zakonom, Republika Srbija vodi računa o ostvarivanju opštih interesa u kulturi i sprovođenju kulturnih politika kao skupa ciljeva i mera za promovisanje razvoja kulture zasnovanih na principima utvrđenim zakonom, uključujući princip poštovanja kulturnih i demokratskih vrednosti evropske i nacionalne tradicije i različitosti kulturnog izraza. Za novo usvojeni Zakon o javnim nabavkama  radnici u kulturi i kulturne organizacije smatraju da je izuzetno neodgovarajući za potrebe kulturnih organizacija. Pokrenuli su inicijativu da se oblast kulture izuzme od njegove pune primene.
Drugi važni zakoni od značaja za kulturu jesu: Zakon o delatnostima od opšteg interesa u oblasti kulture, Zakon o kulturnim dobrima, Zakon o samostalnom obavljanju umetničke ili druge delatnosti u oblasti kulture, Zakon o izdavaštvu, Zakon o zadužbinama i fondacijama, Zakon o bibliotečko-informativnoj delatnosti, Zakon o staroj i retkoj bibliotečkoj građi, Zakon o kinematografiji. 
TEMATSKA OBLAST MEDIJA
Strateški okvir
Strategiju razvoja sistema javnog informisanja do 2016. godine (Medijsku strategiju) usvojila je Vlada tokom 2011. godine. Svrha strategije jeste definisanje ključnih pravaca razvoja sistema za javno informisanje u Republici Srbiji kao celine, i njegovih sastavnih delova, na način kojim se osigurava sloboda medija i medijskog tržišta kao ključnih aktera u procesu daljeg jačanja demokratskih odnosa. Unapređenje sistema za javno informisanje povlači usklađivanje pravnog okvira i praksi sa međunarodnim i evropskim regulatornim okvirom i jačanje kapaciteta svih aktera u ovoj oblasti da postupaju u skladu sa javnim interesima i dobrobiti građana i svih društvenih grupa. Strategijom se definišu javni interesi, uloga Vlade u sistemu javnog informisanja, vlasništvo i transparentnost vlasništva nad javnim medijima, kao i koncentracija medija. Strategijom se takođe definiše uloga štampanih medija i novinskih agencija, uslovi za dalji razvoj elektronskih medija i novih tehnoloških platformi, kao i položaj javnog servisa u okviru sistema javnog informisanja.
Strategiju razvoja elektronskih komunikacija do 2020. godine usvojila je Vlada tokom 2010. godine. Strategijom se utvrđuju osnovni pravci i ciljevi razvoja elektronskih komunikacija u Republici Srbiji, definišu se mere koje omogućavaju korišćenje novih IKT, pristup infrastrukturi za elektronske komunikacije, i širi se obuhvat usluga za rezidencijalne i poslovne korisnike čime se doprinosi povećanju konkurentnosti Republike Srbije. Prioriteti su usmereni na efikasno upravljanje spektrom, dalji razvoj širokopojasnog pristupa, prelaz na digitalno emitovanje, planiranje najboljeg iskorišćenja digitalne dividende i uvođenje novih multimedijskih usluga. Ovaj strateški dokument opravdano je veoma tehnički orijentisan u svom pristupu. Za oblast medija od naročitog je interesa prelazak na digitalno emitovanje.
Strategija razvoja informacionog društva u Republici Srbiji do 2020. godine  uz Strategiju razvoja elektronskih komunikacija do 2020. godine predstavlja digitalnu agendu Republike Srbije. Strategijom su identifikovani prioriteti u šest ključnih oblasti: elektronske komunikacije; e-uprava, e-zdravlje i e-pravda; IKT u obrazovanju, nauci i kulturi; e-trgovina; poslovni IKT sektor; i informatička bezbednost. Od posebnog interesa jeste prelaz sa analognog na digitalno emitovanje u Republici Srbiji, što bi trebalo da omogući građanima prijem kvalitetnijeg zvuka i slike, većeg broja radio i TV programa, novih servisa za lica sa invaliditetom i starije građane, mobilni prijem programa, kao i spajanje servisa.
Postojeća Strategija razvoja radiodifuzije ističe 2013. godine i planira se njena zamena novom koja pokriva period 2013-2018. godine (i koju će pripremiti Republička radiodifuzna agencija). 
Pravni okvir
Postojeći pravni okvir u oblasti medija definisan je Zakonom o javnom informisanju  koji je u skladu sa Evropskom konvencijom o ljudskim pravima i osnovnim slobodama, međunarodnom konvencijom o građanskim i političkim pravima i Preporukama Saveta Evrope u pogledu slobode izražavanja i informisanja. Njime je definisano pravo na javno informisanje kao pravo na slobodu izražavanja i regulišu se prava i obaveze aktera u procesu javnog informisanja. Zakonom se garantuje pravo na osnivanje i sloboda javnih medija. Zakon o radiodifuziji uređuje, u skladu sa međunarodnim konvencijama i standardima, uslove i način aktivnosti emitovanja. Zakonom se takođe utvrđuju uslovi i procedure za licenciranje emitovanja radio i televizijskih programa, kao i druga pitanja od značaja u oblasti emitovanja. Osim navedenog, tema javnog informisanja regulisana je nizom drugih zakona, kao što su: Zakon o lokalnoj samoupravi, Zakon o glavnom gradu, Zakon o nacionalnim savetima nacionalnih manjina, Zakon o oglašavanju, Zakon o privatizaciji, Zakon o kontroli državne pomoći. 
TEMATSKA OBLAST CIVILNO DRUŠTVO
Strateški okvir
Uprkos tome što ne postoji specifičan strateški dokument koji se bavi ovom oblašću, brojne nacionalne sektorske strategije prepoznaju značaj civilnog društva i njegovu aktivnu ulogu u realizaciji predviđenih ciljeva. Kancelarija za saradnju sa civilnim društvom objavila je Strateški okvir 2011-2014. godine sa nekoliko jasnih ciljeva koje je potrebno realizovati. Operativni plan za period 2013-2014. godine sadrži ciljeve za razvoj civilnog društva: 1. razvijanje strategije za kreiranje podsticajnog okruženja za razvoj civilnog društva u Republici Srbiji, i uspostavljanje Nacionalnog saveta za razvoj civilnog društva; 2. promovisanje novih finansijskih izvora kao preduslov za dugoročnu održivost organzacija civilnog društva (OCD): promovisanje institucionalnih grantova, društveno odgovorne aktivnosti, individualna filantropija, korporativna filantropija i socijalno preduzetništvo, kreiranje funkcionalnih mehanizama za filantropsko davanje, razvijanje kriterijuma za vršenje javne uloge OCD, transparentnije javno trošenje lokalne samouprave, izmene sistema finansiranja OCD iz prihoda ostvarenih na osnovu igara na sreću, uvođenje poreskih olakšica, itd; 3. dalji razvoj institucionalnog okvira podsticajnog za razvoj civilnog društva, odnosno kreiranje jedinica ili uvođenje aktivnosti u relevantnim ministarstvima, imajući u vidu mogućnost uspostavljanja Fonda za razvoj civilnog društva; jačanje mehanizama saradnje između OCD i Narodne skupštine Republike Srbije.
Kancelarija za saradnju sa civilnim društvom započeće izradu Strategije za razvoj podsticajnog okruženja za razvoj civilnog društva, a usvajanje je predviđeno za kraj 2014. godine. 
Takođe, Evropska komisija je u procesu izrade Smernica za podršku EU civilnom društvu u zemljama u procesu proširenja za period 2014-2020. godine, sa skupom predloženih ciljeva, rezultata i pokazatelja. Smernice se bave pitanjima kreiranja podsticajnog okruženja za razvoj civilnog društva, izgradnju kapaciteta OCD i saradnju između OCD i državnih institucija. Ovaj dokument treba da bude sastavni deo Strategije EK za državu korisnika po njenom završetku, a bićepripremljen kroz obiman proces konsultacija sa civilnim društvom. 
Pravni okvir
Zakon o udruženjima građana  usvojen je u julu 2009. godine. Njime se uređuje pitanje osnivanja i pravnog statusa udruženja, finansiranje, kao i druga pitanja od značaja za funkcionisanje udruženja. Po prvi put zakonom se uređuje položaj i delovanje stranih udruženja. Zakon obavezuje sva udruženja da se preregistruju u skladu sa novih zahtevima za registrovanje. Prema Zakonu o udruženjima (član 38), Vlada je usvojila Uredbu o sredstvima za podsticanje programa ili nedostajućeg dela sredstava za finansiranje programa od javnog interesa koja realizuju udruženja  kojim se uređuju kriterijumi, uslovi i metode za raspodelu sredstava iz budžeta Republike Srbije udruženjima, čime se nalaže da alokacija sredstava mora biti izvršena na transparentan način i izjednačuje postupke dodele finansijske podrške udruženjima građana i drugim organizacijama civilnog društva od strane institucija na republičkom, pokrajinskom i nivou jedinica lokalne samouprave. Vlada je usvojila i Zakon o volontiranju  i Zakon o zadužbinama i fondacijama.  Drugi važan zakon je Zakon o socijalnoj zaštiti;  ovim zakonom dalje se decentralizuje sistem socijalne zaštite, čime se organizacijama civilnog društva omogućuje nadmetanje na tržištu u ulozi pružalaca usluga socijalne zaštite. Takođe, usvojena su četiri podzakonska akta, u formi pravilnika koji regulišu uslove i standarde za pružanje usluga socijalne zaštite i licenciranje socijalnih radnika i organizacija koje pružaju usluge socijalne zaštite. Zakon o računovodstvu nalazi se procesu izmena i dopuna u cilju pojednostavljivanja finansijskog upravljanja za manje OCD i fondacije, ali i uvođenja neprofitnog računovodstva. Značajno poboljšanje u oblasti učešća u zakonodavnom procesu postignuto je izmenama i dopunama člana Poslovnika Vlade koji se odnosi na pitanje javne rasprave. Poslovnikom se institucije sada obavezuju na sprovođenje javne rasprave u procesu izrade zakona i uređuju se svi značajni segmenti ovog procesa, kao što su kriterijumi za obaveznu javnu raspravu, prihvatljivi vremenski okviri za sprovođenje javne rasprave i obaveza izveštavanja o sprovedenoj javnoj raspravi. 
 
PRILOG 2 – PRIORITETI I MERE NAD-A
Sektor	Pravda	Unutrašnji poslovi
Prioriteti	(1) Unapređenje pravosudnog sistema, pravne sigurnosti i borba protiv korupcije 	(2) Unapređenje zaštite i promovisanje ljudskih i manjinskih prava	(1) Unapređenje opšte bezbednosti i borba protiv kriminala	(2) Osiguranje integrisanog upravljanja granicama i upravljanja tokovima migracija
Mere	1.1 Dalja podrška reformi pravosudnog sistema u skladu sa zahtevima za pridruživanje EU	2.1 Sprovođenje postojećeg strateškog i pravnog okvira za zaštitu ljudskih i manjinskih prava	1.1 Unapređenje i sprovođenje strateškog i normativnog okvira za borbu protiv kriminala i prevenciju	2.1 Unapređenje integrisanog upravljanja granicama (sprovođenje Strategije za IUG)
	1.2 Povećanje efikasnosti i kvaliteta pravosudnog sistema u skladu sa međunarodnim i evropskim standardima	2.2 Promovisanje kulture tolerancije, različitosti, jednakosti, radi sprečavanja kršenja ljudskih i manjinskih prava u zapošljavanju, obrazovanju, zdravstvu i javnom informisanju	1.2 Jačanje kapaciteta državnih organa za efikasno procesuiranje slučajeva organizovanog kriminala, pranja novca i finansiranja terorizma, terorizma, ratnih zločina i drugih krivičnih dela	2.2 Unapređenje mehanizama za upravljanje migracijama

	1.3 Unapređenje javnih politika za borbu protiv korupcije u skladu sa unapređenjem prevencije, gonjenja i procesuiranja slučajeva korupcije		1.3 Jačanje kapaciteta policije, državnih organa, lokalnih opština, manjina i civilnog društva za sveobuhvatnu i efikasnu zaštitu ljudskih i manjinskih prava, sigurnosti i bezbednosti građana	
			1.4 Unapređenje kapaciteta državnih organa za efikasno reagovanje u hitnim situacijama i delotvornu zaštitu građana	

Sektor	Refroma javne uprave (JU)
Prioriteti	(1) Unapređenje delotvornosti, efikasnosti i transparentnosti javne uprave	(2) Jačanje strateškog planiranja i koordinacije javnih politika	(3) Unapređenje transparentnosti, efikasnosti i odgovornosti u upravljanju javnim finansijama
Mere	1.1 Reorganizacija struktura i optimizacija procesa na svim nivoima javne uprave	2.1 Unapređenje administrativnih kapaciteta za delotvorno i efikasno strateško i fiskalno planiranje i njihovu koordinaciju	3.1 Unapređenje procesa planiranja i pripreme budžeta
	1.2 Približavanje funkcija javne uprave građanima i privredi u okviru procesa dekoncentracije i decentralizacije	2.2 Unapređenje institucionalnih i tehničkih kapaciteta za praćenje i projekcije društveno-ekonomskih trendova	3.2. Poboljšanje upravljanja javnim prihodima
	1.3 Unapređenje sistema upravljanja/razvoja ljudskih resursa na svim nivoima javne uprave		
	1.4 Modernizacija pružanja usluga javne uprave kroz dalje unapređenje informacionih i komunikacionih tehnologija na svim nivoima uprave		3.3 Poboljšanje upravljanja javnim rashodima i izvršenja budžeta
	1.5 Jačanje mehanizama kontrole rada javne uprave i povećanje transparentnosti		

Sektor	Konkurentnost 
Prioriteti	(1) Unapređenje kvaliteta proizvoda i usluga i povećanje stepena produktivnosti	(2) Unapređenje stepena inovacija i kvaliteta istraživanja i razvoja u javnom i privatnom sektoru	(3) Unapređenje poslovnog okruženja putem politika zasnovanih na dokazima i pojednostavljivanja propisa
Mere	1.1 Obezbeđivanje pristupa izvorima finansiranja
	2.1 Povećanje kvaliteta baze za istraživanje i razvoj sa ciljem ekonomskog razvoja	3.1 Unapređenje strateških, regulatornih i institucionalnih okvira primenom pristupa zasnovanog na dokazima u pripremi javnih politika, i pojednostavljenje administracije i propisa
	1.2 Osiguranje pristupa održivoj savremenoj infrastrukturi	2.2 Veća raznovrsnost mehanizama podrške za komercijalizaciju	3.2 Unapređenje administrativnih kapaciteta uz odgovarajuću procenu neophodnih kadrovskih i drugih resursa, znanja i veština u upravi i pravosuđu
	1.3 Osiguranje konkurentne proizvodne baze		3.3 Unapređenje okvirnih uslova i kapaciteta preduzeća za poštovanje zakonodavstva usklađenog sa EU

Sektor	Energetika 
Prioriteti	(1) Unapređenje strateškog, institucionalnog i zakonodavnog okvira kako bi se osigurao održivi razvoj energetskog sektora	(2) Obezbeđivanje pouzdanog, kvalitetnog i efikasnog lanca snabdevanja energijom	(3) Ublažavanje negativnog uticaja energetskog sektora na životnu sredinu putem smanjenja zagađenja, aktivnosti remedijacijom zemljišta i pripremnih aktivnosti usmerenih na pospešivanje buduće održive proizvodnje energije
Mere	1.1 Podrška sprovođenju nacionalnog zakonodavstva u sektoru energetike i unapređenje mehanizama za praćenje i izveštavanje o sprovođenju javnih politika i zakona na centralnom i lokalnom nivou	2.1 Unapređenje sigurnosti snabdevanja energijom u prenosu električne energije i transportu gasa čime se omogućuje integrisanje regionalnog energetskog tržišta i uspostavljanje rezervi nafte za hitne slučajeve
	3.1 Smanjenje zagađenja iz energetskog sektora koje utiče na kvalitet vazduha, vode i zemljišta
	1.2 Dalja podrška energetskom tržištu Republike Srbije radi unapređenja njegove unutrašnje i regionalne konkurentnosti	2.2 Unapređenje održivog korišćenja svih obnovljivih izvora energije sa usmerenjem na biomasu.	
		2.3 Povećanje energetske efikasnosti u sektorima daljinskog grejanja i sektorima potrošnje energije sa usmerenjem na javne i stambene zgrade	

Sektor	Zaštita životne sredine 
Prioriteti	(1) Izrada i jačanje strateških, regulatornih, finansijskih i mehanizama za praćenje kako bi se osigurao održivi razvoj, uključujući podizanje nivoa svesti u pogledu pitanja životne sredine	(2) Podrška prilagođavanju na izmenjene klimatske uslove, ublažavanju posledica i sprečavanju rizika	(3) Osiguranje održivosti životne sredine putem valjanog upravljanja prirodnim resursima i smanjenjem zagađenja
Mere	1.1 Unapređenje kvaliteta višegodišnjeg planiranja, zakonskih reformi i izgradnje institucija u vezi sa zaštitom životne sredine	2.1 Podrška sprovođenju Strategije borbe protiv klimatskih promena sa Akcionim planom	3.1 Osiguranje očuvanja, održivog korišćenja i efikasnijeg upravljanja prirodnim resursima (zaštita prirode, biodiverzitet, oporavak zagađenih lokacija)
	1.2 Razvoj integrisanih sistema za praćenje i informisanje o kvalitetu životne sredine, unapređenje izveštavanja i jačanje sprovođenja zakona		3.2 Razvoj i unapređenje sistema za upravljanje otpadom
			3.3 Unapređenje upravljanja vodama (snabdevanje vodom i upravljanje otpadnim vodama)
			3.4 Unapređenje kvaliteta vazduha putem smanjenja štetnih emisija

Sektor	Saobraćaj
	(1) Povećanje delotvornosti saobraćajnog sistema jačanjem strateškog i institucionalnog okvira, kapaciteta za upravljanje i mehanizama za sprovođenje	(2) Unapređenje kapaciteta i kvaliteta saobraćajne infrastrukture i usluga u okviru panevropskih saobraćajnih koridora i Osnovne regionalne saobraćajne mreže Jugoistočne Evrope	(3) Promovisanje održivog gradskog i prigradskog saobraćaja
Mere	1.1 Jačanje kapaciteta uprave za strateško planiranje i upravljanje saobraćajom	2.1 Modernizacija železničke infrastrukture	3.1 Unapređenje efikasnosti gradskog i prigradskog saobraćaja i njegove povezanosti sa nacionalnim i međunarodnim saobraćajnim koridorima u skladu sa integrisanim pristupom u planiranju gradskog i prigradskog saobraćaja
	1.2 Uvođenje organizacionih i strukturnih promena u javnim preduzećima koja rade u sektoru saobraćaja sa ciljem komercijalizacije njihovih aktivnosti u skladu sa zahtevima EU	2.2 Unapređenje drumskog saobraćaja uzimajući u obzir socijalne karakteristike, kapacitet i karakteristike bezbednosti	3.2 Unapređenje sprovođenja i razvoja odgovarajućih mera gradske i prigradske mobilnosti kako bi se smanjila zagušenja i unapredila bezbednost
		2.3 Jačanje kapaciteta za efikasan intermodalni transport sa ciljem povećanja modalne podele režima transporta u korist manje zagađujućih režima (železnica, plovni putevi) 	
		2.4 Unapređenje uslova za navigaciju u okviru unutrašnjih plovnih puteva	


Sektor	Ljudski resursi i društveni razvoj
Prioriteti	(1) Jačanje uspostavljanja efikasnog, stabilnog i održivog trenda rasta u oblasti zapošljavanja	(2) Izgradnja društva zasnovanog na znanju putem osnaživanja formalnog i neformalnog obrazovanja	(3) Povećanje delotvornosti i pravednosti sistema socijalne zaštite	(4) Poboljšanje zdravstvenog stanja stanovništva osnaživanjem pristupačnosti, dostupnosti, ekonomičnosti i efikasnosti usluga zdravstvene zaštite
Mere	1.1 Dalje promovisanje primene aktivnih mera tržišta rada, osnaživanje njihove delotvornosti, usmeravanje i obuhvat usluga	2.1 Podizanje kvaliteta i efikasnosti opšteg obrazovanja na preduniverzitetskom nivou  	3.1 Unapređenje relevantnosti i dostupnosti ulaganja u sistem socijalne zaštite putem efikasnijeg i delotvornijeg korišćenja sredstava za socijalnu zaštitu (i mere za smanjenje siromaštva ) i modernizovanje nacionalnih mehanizama za pružanje podrške osetljivom stanovništvu	4.1 Smanjenje učestalosti nezaraznih bolesti putem dalje primene programa prevencije sa ciljem smanjivanja faktora rizika
	1.2 Smanjenje regionalnih razlika kroz integrisanu i koordinisanu podršku zapošljavanju	2.2 Veće učešće i pristup obrazovanju	3.2 Unapređenje efikasnosti socijalne zaštite i socijalne uključenosti kroz inovacija 	4.2 Izgradnja kapaciteta za rukovođenje sistemom zdravstvene zaštite i uvođenje novih tehnologija kako bi se osigurali bolji uslovi za lečenje i rehabilitaciju i unapredila efikasnost sistema zdravstvene zaštite
	1.3 Unapređenje politike u oblasti rada, radnog okruženja i uslova rada	2.3 Uspostavljanje funkcionalnog Nacionalnog okvira kvalifikacija za celoživotno učenje		
	1.4 Unapređenje zapošljivosti mladih i omogućavanje pristupa tržištu rada	2.4 Unapređenje kvaliteta i učešća na nivou visokog obrazovanja		

Sektor	Poljoprivreda i ruralni razvoj
Prioriteti	(1) Povećanje konkurentnosti sektora poljoprivrednog poslovanja i stvoreni uslovi za održivi rast prihoda poljoprivrednika (uz poziv na IPARD osu 1)	(2) Unapređenje kvaliteta života ruralnog stanovništva i atraktivnosti ruralnih područja (uz poziv na IPARD ose 2 i 3)	Jačanje administrativnih  kapaciteta za usklađivanje politika i institucija poljoprivrede (ZPP stub 1) i ruralnog razvoja (IPARD i ZPP stub 2) sa pravnim tekovinama EU (uz poziv na izgradnju administrativnih kapaciteta)	(4) Unapređenje standarda i sistema za bezbednost hrane, zdravlje bilja, zdravlje i dobrobit životinja  (uz poziv na usklađivanje sa pravnim tekovinama EU)
Mere	1.1 Ulaganje u poljoprivredna gazdinstva, preradu i plasmanpoljoprivrednih proizvoda, uvođenje standarda EU za poljoprivredne proizvode i hranu	2.1 Stvaranje uslova za unapređenje ruralne infrastrukture	3.1 Unapređenje kapaciteta za analizu, programiranje, upravljanje projektima i sprovođenje u oblasti ruralnog razvoja	4.1 Izgradnja standarda i kapaciteta za veterinarske službe, zdravlje i dobrobit životinja
	1.2 Pospešivanje inovacija, prihvat rezultata istraživanja i transfera znanja putem savetodavne službe	2.2 Podrška diversifikaciji ruralne ekonomije i otvaranju novih radnih mesta	3.2 Unpređenje administrativnog kapaciteta u pogledu poljoprivredne i prehrambene politike i organizacija zajedničkog tržišta	4.2 Jačanje sistema bezbednosti hrane
		2.3 Unapređenje lokalnih akcionih grupa (sličnih pristupu LEADER) i uvođenje agro-ekoloških aktivnosti		4.3 Izgradnja standarda i administrativnih kapaciteta u oblasti zdravlja bilja i sredstava za zaštitu bilja
 
PRILOG 3 – MATRICA MEĐUSOBNIH UTICAJA NA NIVOU PRIORITETA

 
 
PRILOG 4 – METODOLOGIJA ZA SELEKCIJU I PRIORITIZACIJU INFRASTRUKTURNIH PROJEKATA
I.	Uvod

Republika Srbija ima izuzetno velike potrebe za razvojem infrastrukture kako bi se na odgovarajući način pripremila za buduće pridruživanje EU i ispunila nacionalne ciljeve razvoja. S obzirom da su i domaći i inostrani izvori finansiranja infrastrukture ograničeni, važno je usmeriti raspoloživa sredstva na strateški značajne infrastrukturne projekte, odnosno one projekte koji će najviše doprineti (uticati) ostvarenju nacionalnih strateških ciljeva. Potrebno je napomenuti da će utvrđivanje strateški značajnih projekata predstavljati važan element u uspešnom usvajanju sektorskog pristupa u okviru IPA 2 za period 2014-2020. godine.
Prethodnom i tekućom donatorskom pomoći (uključujući pomoć EU) podržana je priprema infrastrukturnih projekata kako na centralnom, tako i na nivou lokalnih vlasti. U tom pogledu značajni su projekti EU PPF  i SIDA  (podrška centralnim institucijama javne uprave), EU MISP  projekti (podrška opštinama) i projekat Investicionog okvira za Zapadni Balkan (podrška ulaganjima međunarodnih finansijskih institucija (MFI) na nivou Zapadnog Balkana). Kao posledica velikog broja procedura, pripremljeni su dokumenti i priručnici za podršku razvoju infrastrukturnih projekata u Republici Srbiji. Svrha ove metodologije jeste da se nadoveže na ovu postojeću bazu dokumentacije i da se razvije konsolidovana standardna metodologija koju mogu da koriste nadležni organi u Republici Srbiji prilikom izbora strateški značajnih projekata. Ova metodologija trebalo bi da bude opšte primenjiva na sve izvore finansiranja (naročito IPA 2) i trebalo bi da služi potrebama organa vlasti kako na centralnom, tako i lokalnom nivou. Metodologija predstavlja osnovu za uspešan proces programiranja tokom kojeg se vrši odabir projekata za finansiranje i utvrđuje finansijska konstrukcija za finansiranje pojedinačnih projekata.
Važan problem koji su ustanovili menadžeri programa i sektorski stručnjaci DEU/KEI jeste da se često prilikom procene spremnosti projekta ne uzima u obzir kvalitet projektne dokumentacije. Neodgovarajuća i nepotpuna dokumentacija značajan je činilac u kašnjenju potpune pripreme infrastrukturnih projekata u Republici Srbiji, što dovodi do kašnjenja tenderskih postupaka, naknadnog sporog sprovođenja i slabe apsorpcije raspoloživih sredstava. S obzirom da troškovi pripreme velikih infrastrukturnih projekata mogu da predstavljaju čak 10% ukupne vrednosti projekta, selekcija projekata sa neodgovarajućom dokumentacijom takođe dovodi do neefikasne i nedelotvorne upotrebe budžeta za tehničku pomoć. Za problem slabog kvaliteta dokumentacije vezan je i problem slabih kapaciteta resornih ministarstava i javnih komunalnih preduzeća za praćenje pripreme infrastrukturnih projekata. Trenutno je u toku uspostavljanje sistema po kojem imenovano vodeće ministarstvo funkcioniše kao kontakt tačka za koordinaciju i upravljanje pripremom projekata, ali ga je još uvek potrebno precizno prilagoditi potrebama i standardizovati.
II.	Predložena metodologija

Uočena su dva važna nedostatka u postojećim postupcima selekcije infrastrukturnih projekata. Prvo, veoma malo pažnje se obraća na strateški značaj projekata, odnosno na njihov potencijalni doprinos ostvarenju strateških ciljeva. Drugo, ocena spremnosti (zrelosti) projekta ne uzima u obzir kvalitet (pouzdanost podataka) i dovršenost planske i tehničke dokumentacije. Da bi se odgovorilo na te nedostatke, predloženo je uključivanje dodatnih procena u postojeći proces selekcije projekta, i to Procena strateške relevantnosti i Procena nedostataka projekata pre konačne selekcije. Ove procene prikazane su na slici 1 (koraci 3 i 5). Kriterijumi za prioritizaciju su razvijeni odvojeno za sledeće sektore i podsektore: energetika, saobraćaj, životna sredina (upravljanje otpadom, voda/otpadne vode), i poslovna infrastruktura (industrijske zone, poslovni parkovi, inkubatori).
Predložena metodologija predstavlja proces sa vrha naniže u kojem se podstiču potencijalni projektineposredno iz nacionalnih strategija ili iz drugih izvora. Trenutno većina potencijalnih projekata predstavljena je u različitim formatima i sadrži različit nivo informacija. Kako bi se ustanovio minimalan stepen informacija potrebnih za proces prioritizacije, projekti određeni u koraku 2 bi trebalo da se rezimiraju na standardizovanom Obrascu sa za identifikaciju projekta (OIP), a obrazac za ovakav OIP je razvila KEI, i ukljuje nekoliko jednostavnihprostih kriterijuma za kvalifikovanost projekata.
„Šira lista“ projekata ocenjuje se u pogledu strateške relevantnosti (korak 3) i formira se „uža lista“ projekata kako bi se dalje proverio obuhvat projekta, analizirale alternativne opcije i korišćenje tehničkih, institucionalnih, finansijskih, i kriterijuma životne sredine u skladu sa korakom 5. Formira se „konačna lista“ prioritetnih projekata, a projekti se, u zavisnosti od spremnosti, klasifikuju u četiri grupe. Ovaj redosled koraka bi trebalo da funkcioniše kao filter kvaliteta kojim se šira lista potencijalnih projekata postepeno skraćuje, čime se osigurava da se za punu pripremu biraju samo strateški projekti. Ovo bi, zauzvrat, trebalo da smanji obim problema prilikom sprovođenja.
Slika 1: Metodologija za prioritizaciju infrastrukturnih projekata
























	


 
III.	Identifikacija projekata

Prvi korak u procesu prioritizacije jeste utvrđivanje liste infrastrukturnih projekata koji bi potencijalno mogli biti važni prilikom sprovođenja sektorskih strategija nacionalnih/regionalnih programa društveno-ekonomskog razvoja (slika 1, korak 1). Ovaj korak za cilj ima konsolidaciju i koordinaciju postojećih procedura za identifikaciju koju trenutno koriste resorna ministarstva, javna preduzeća, lokalni organi, regionalne agencije i KEI. Očekuje se da će dva glavna izvora lista projekata biti:
a)	strukturirani mehanizmi (SLAP  i odgovarajuće baze podataka resornih ministarstava), 
b)	sektorski strateški akcioni planovi – master planovi.
Glavni elementi koraka identifikacije projekata rezimirani su tabelom 1 u daljem tekstu.
Tabela 1: Pregled identifikacije projekata
Obuhvat	Ključni akteri	Ulazi	Metod	Rezultati
Konsolidovanje i koordinacija postojećih procesa za identifikaciju projekata kako bi se obezbedio osnov za potonje formulisanje i selekciju strateških infrastrukturnih projekata
Identifikacija potencijalnih izvora/ lista infrastrukturnih projekata	-	Resorna ministarstva
-	Predlagači  projekata (resorna ministarstva, javna preduzeća, javna komunalna preduzeća (JKP), opštine itd.)	-	Nacionalne strategije/ sektorske strategije i drugi strateški dokumenti

-	SLAP i druge baze projekata 

	Utvrđivanje potencijalnih projekata iz postojećih baza projekata i nizova u skladu sa sektorskim strateškim ciljevima koji prate nacionalne sektorske strategije/ akcione planove.
	Formulisana  lista utvrđenih infrastrukturnih projekata

 
IV.	 Standardizacija informacija za potencijalne projekte





S obzirom da će se projekti identifikovati iz niza izvora, oni postoje u različitim formatima i oni su u različitim fazama pripreme. Na primer, mnogi (ali ne svi) projekti registrovani u bazi podataka SLAP ocenjeni su po šest odvojenih kriterijuma  koji se pojedinačno ocenjuju i koriste da bi se obezbedila opšta ocena kvaliteta projekta. Da bi se standardizovao format, projekti koje identifikuju resorna ministarstva mogu da postoje samo kao „koncept projekta“ sa manje informacija i malo ili nimalo prethodne ocene.
Prema tome, predlagači projekata bi trebalo da popune standardni „Obrazac za identifikaciju projekata“ (OIP) kojim bi se obezbedilo dovoljno informacija za naredni korak u procesu prioritizacije (ocena strateške relevantnosti). Kako bi se osiguralo da se ovaj korak sprovodi usklađeno i efikasno, dalje se predlaže da procesom koordinacije pripreme i analize OIP upravlja jedna institucija, odnosno KEI putem baze podataka ISDACON. Ovo uključuje uspostavljanje i rad sektorskih radnih grupa i upravljanje bazom podataka, ISDACON, koja može brzo da se prilagodi da sadrži liste nacionalnih infrastrukturnih projekata. 
Razvijen je standardni OIP obrazac za sledeće sektore: životna sredina, saobraćaj, energetika i poslovna infrastruktura. Bez obzira na sektor, svaki OIP obrazac sadrži tri skupa osnovnih informacija o projektu, i to:
a) opšte podatke i informacije, uključujući informacije o institucionalnoj postavci sektora i vlasništvu nad politikama/strategijama, 
b) kvalifikovanost - usklađenost projekata sa politikama EU – IPA prioriteti/Strategija EU za državu korisnika – opšti nacionalni strateški okvir – pojedinačne sektorske strategije,
c) pitanja za ocenu strateške relevantnosti zasnovana na kriterijumima za stratešku relevantnost dogovorenim sa ministarstvima, i na osnovu kojih se projekti ocenjuju tokom narednog koraka u procesu prioritizacije (slika 1, korak 3).
Podatke o projektu iz OIP resorna ministarstva unose u bazu podataka ISDACON.   Predlaže se da pristup bazi podataka za unos OIP bude neprestano otvoren, dok ocenu OIP periodično (npr. svakih 12 meseci) vrši KEI a nadležna ministarstva u formatu sektorske radne grupe sistematski revidiraju i predstavljaju ove ocene. Glavni elementi ovog koraka rezimirani su u tabeli 2 u daljem tekstu.
Tabela 2: Glavni elementi za uspostavljanje zajedničke baze podataka informacija o projektima
Obuhvat	Ključni akteri	Ulazi	Metoda	Rezultati
Osigurati da svi potencijalni infrastrukturni projekti imaju minimum standardizovanih informacija potrebnih za (i) utvrđivanje institucionalnog vlasništva i postavke; (ii) kontrolu kvalifikovanosti; (iii) ocenu strateške relevantnosti. Obezbediti lak i jednostavan pristup sveobuhvatnoj bazi predlagača infrastrukturnih projekata, vlasnika institucionalnih politika i osnovnih parametara projekata. 	-	KEI/ISDACON za pripremu i upravljanje bazom podataka projekata
-	Predlagači projekata i institucionalni nosioci za završetak OIP i podnošenje KEI	OIP infrastrukturnih projekata koje su uneli predlagači/ resorna ministarstva	-	KEI pribavlja osnovne projektne informacije putem OIP koji popunjavaju predlagači projekta, odnosno javne institucije odgovorne za projekat.
-	Unos završenih OIP u nacionalnu sektorsku bazu podatka o infrastrukturnim projektima koju vodi/ održava ISDACON	Nacionalna konsolidovana sektorska baza podataka  o infrastrukturnim projektima, lako dostupna za unos i pregled OIP


V.	Ocena strateške relevantnosti i razvoj

   
Informacije / podaci dostavljeni u OIP koristiće se za ocenu strateške relevantnosti potencijalnih projekata opisane kao stepen u kojem će pojedini projekti doprineti ostvarivanju ciljeva opštih i sektorskih politika, odnosno ispunjavanju sektorskih ciljeva utvrđenih strateškim okvirom. U slučaju sektora u kojima ne postoji usvojena nacionalna strategija (npr. sektor voda), analiza podataka iz OIP koristiće se za ocenu opšteg uticaja projekata korišćenjem sektorskih kriterijuma za stratešku relevantnost koji su predstavljeni u daljem tekstu.
Razvijeni su specifični „kriterijumi za stratešku relevantnost“ (uz odgovarajuća pitanja) za ocenjivanje procenjene strateške relevantnosti/uticaja predloženih projekata. Kriterijumi za stratešku relevantnosti razvijeni su odvojeno za svaki od sektora i podsektora na koje se odnosi ova metodologija. Kriterijumi za stratešku relevantnost pratiće glavne aspekte relevantnosti projekata za svaki od sektora/podsektora (definisane glavne oblasti od strateške relevantnosti):
•	Saobraćaj
1. Činioci potražnje/ponude i polazišta/odredišta
2. Odnos sa drugim koridorima/trasama za saobraćaj
3. Bezbednost u saobraćaju i sigurnost transporta
4. Potencijal za rast (izvoz/uvoz), sistemi ekonomije i sektori na koje utiče projekat

•	Energetika	
1. Razvoj održivih izvora energije
2. Unapređenje konkurentnosti
3. Društveni uticaj
4. Uticaj u pogledu ekonomije i zapošljavanja

•	Životna sredina: voda/otpadne vode

1. Izgradnja i unapređenje postrojenja za prečišćavanje otpadnih voda i proširenje sistema za prikupljanje otpadnih voda
2.  Izgradnja postrojenja za preradu vode i sistema za vodosnabdevanje
3. Unapređenje adekvatnih nivoa zaštite od poplava 

•	Životna sredina: komunalni otpad
1.	Integrisano upravljanje otpadom
2.	Smanjenje negativnog uticaja otpada na životnu sredinu i zdravlje ljudi
3.	Uticaj na lokalni razvoj
4.	Uticaj na životnu sredinu i stanovništvo

•	Poslovna infrastruktura (razviće se za industrijske zone, tehnološke parkove, turističku infrastrukturu i poslovne inkubatore)
1.	 Potražnja izvoznog tržišta i potražnja privatnog sektora
2.	 Rezultati i finansijska održivost
3.	 Projektni partneri i stvaranje radnih mesta. 

Napomena: potrebno je uzeti u obzir da će se svaki od ovih kriterijuma za sve sektore/podsektore ocenjivati po specifičnim pitanjima relevantnim za odgovarajuće oblasti.
Ocenu strateške relevantnosti projekata vrše KEI i nadležna ministarstva u formatu sektorske radne grupe.
Projekti će biti ocenjeni u okviru KEI, a rezultati saopšteni putem redovnih sastanaka sektorskih radnih grupa (što uključuje KEI i resorna ministarstva), uz užu listu po sektorima/podsektorima u skladu sa strateškom relevantnošću.
Biće utvrđeni i vlasništvo nad institucionalnim politikama i institucionalna struktura za pripremu projekta (na nivou vlasnika politika). U slučaju da ne postoji neophodna struktura za pripremu projekata i praćenje, sprovođenje strateških važnih infrastrukturnih projekata biće odloženo dok se ne omogući preduzimanje neophodnih mera za ublažavanje i otklanjanje utvrđenih nedostataka (izgradnja kapaciteta, obuka, TP itd.) Neophodan preduslov za prelazak na naredni korak jeste da prijavljena institucionalna struktura prikaže dovoljne kapacitete za pripremu projekata i praćenje sprovođenja. Glavni elementi u oceni strateške relevantnosti i razvoju uže liste projekata dati su u tabeli 3 u daljem tekstu.

Uža lista po sektoru/podsektoru za finansiranje projekata biće objavljena putem KEI/ISDACON, a projekti na užoj listi biće osnova za naredni korak (ocena nedostataka).
Tabela 3: Glavni elementi za ocenu strateškog značaja i izrade uže liste projekata
Obuhvat	Ključni akteri	Ulazi	Metode	Rezultati
1.	Ocena strateške relevantnosti projekata u skladu sa kriterijumima strateške relevantnosti dogovorenim sa resornim ministarstvima (i ukoliko je moguće, izvedenim iz nacionalnih strategija) 

2.	Promovisanje isključivo strateški relevantnih projekata sa svim glavnim preduslovima za sprovođenje	-	KEI

-	Sektorske radne grupe	Kriterijumi za stratešku relevantnost dogovoreni sa resornim ministarstvima za svaki od sektora/ podsektora
ISDACON baza podataka strateških infrastrukturnih projekata	Strateški značaj svakog od projekata biće ocenjen u pogledu njihove usklađenosti, doslednosti i koherencije sa kriterijumima za stratešku relevantnost.  	1.	Ocene strateške relevantnosti za potencijalne projekte

2.	Uža lista strateški relevantnih infrastrukturnih projekata u skladu sa utvrđenim kriterijumima za stratešku relevantnost.

 
VI.	Procena nedostataka (Gap Assessment)

   
Procena nedostataka jeste postupak ocene kvaliteta i celovitosti projektne dokumentacije relevantnih projekata sa preduslovima relevantnim za sprovođenje (uža lista projekata), i vrši se na sledeći način:
Prvo se od predlagača projekata na užoj listi zahteva da dostave dodatne detaljne informacije putem specifičnih „Upitnika za procenu nedostataka“ (po sektoru i podsektoru) i da za KEI obezbede svu postojeću projektnu dokumentaciju. Pripremljeni su upitnici za procenu nedostataka specifični za svaki od sektora/podsektora.
Drugo, proces tehničke ocene koordiniše KEI (podržana kroz tehničku pomoć i u bliskoj saradnji sa stručnjacima iz resornih ministarstava, JKP itd.) preduzimajući detaljnu i potpunu analizu nedostataka svih projekata na užoj listi putem analize popunjenih upitnika o proceni nedostataka i odgovarajuće tehničke dokumentacije, uključujući:
- identifikaciju projekata (ciljeve, tip ulaganja, utvrđivanje opcija),
- tehničku zrelost (prostorno planiranje + tehnička dokumentacija),
- institucionalnu spremnost (institucionalni okvir i kapacitete),
- finansijsku/ekonomsku zrelost (pokrivenost troškova - pristupačnost),
- društvenu/ekološku zrelost (procenu uticaja životne sredine, društveno/ekološki uticaji).
Treće, analiza procene nedostataka se predstavlja putem konačnog „Izveštaja o proceni nedostataka“ uključujući rezultate i preporuke za odabrane projekte. Po osnovu ovih izveštaja o proceni nedostataka projekti se dele u četiri grupe u skladu sa stepenom SPREMNOSTI i predlažu se u obliku:
a) spreman za raspisivanje tenderske procedure za izvođenje radova,
b) spreman za pripremu nedostajuće tehničke dokumentacije,
v) potrebno rešiti manje nedostatke pre pripreme tehničke dokumentacije,
g) potrebno rešiti značajne nedostatke pre pripreme.
Glavni elementi koraka procene nedostataka prikazani su u tabeli 4. 
Tabela 4: Glavni elementi procene nedostataka 
Obuhvat	Ključni akteri	Ulazi	Metode	Rezultati
Preduzimanje analize procene nedostataka projekata na užoj listi putem specifičnih upitnika (po sektoru/podsektoru) i odgovarajuće projektne dokumentacije. Priprema izveštaja o proceni nedostataka za projekte na užoj listi, uključujući rezultate i preporuke za fazu pripreme.

Rangirati projekte na užoj listi po stepenu SPREMNOSTI i predložiti ih u obliku:
a) spreman za raspisivanje tenderske procedure za izvođenje radova,
b) spreman za pripremu nedostajuće tehničke dokumentacije,
v) potrebno rešiti manje nedostatke pre pripreme tehničke dokumentacije,
g) potrebno rešiti značajne nedostatke pre pripreme.	-	Tehničku ocenu koordiniše KEI (uz podršku tehničke pomoći) uz blisku saradnju sa resornim ministarstvima
-	Predlagači projekata 	Upitnik za procenu nedostataka projekata (popunjavaju predlagači projekta)
Tehnička dokumentacija projekata 
	-	Upitnici o proceni nedostataka projekata dostavljaju se svim predlagačima projekata koji su prošli korak 3 (slika 1). Upitnici za procenu nedostataka razlikuju se za svaki od sektora (saobraćaj, energetika, životna sredina i poslovna infrastruktura) i podsektora (npr. voda-otpadne vode, čvrst otpad itd.)
-	Predlagači projekata popunjavaju upitnik o proceni nedostataka i dostavljaju tražene informacije i projektnu dokumentaciju.
-	Upitnik vodi ka tehničkoj oceni spremnosti projekta i uključuje detaljnu ocenu tehničke dokumentacije projekta.
-	Projekti se prioritizuju za svaki od sektora/podsektora. Osim toga, obezbeđuju se detaljne ulazne informacije i preporuke za njihovu pripremu putem izveštaja o proceni nedostataka.	Izveštaji o proceni nedostataka projekata, uključujući preporuke za naredne korake za svaki od specifičnih projekata.

Konačna lista prioritizovanih projekata za pripremu i sprovođenje u četiri grupe. 





 
PRILOG 5 – METODOLOGIJA ZA PRIPREMU NAD-A
Vremenski okvir
NAD za period 2014- 2017. godine (sa projekcijama do 2020. godine) pripreman je u periodu od decembra 2012. do jula 2013. godine, u koordinaciji Sektora za planiranje, programiranje, praćenje i izveštavanje o sredstvima EU i razvojne pomoći KEI (poznatom pod skraćenicom „DAKU“), koji je u okviru Vlade Republike Srbije odgovoran za koordinaciju i praćenje korišćenja međunarodne pomoći u Republici Srbiji. Priprema NAD-a je zasnovana na principima sektorskog pristupa, koji promoviše Evropska komisija za programiranje IPA 2, a uveden je u Republici Srbiji za programiranje celokupne međunarodne razvojne pomoći.
Najvažniji forumi za analizu, diskusiju i proveru sektorskih poglavlja su osam sektorskih radnih grupa (SRG), koje su imale sledeće uloge:
•	da obezbede usklađenost sa novim sektorskim pristupom u okviru NAD, na osnovu odgovarajuće metodologije i vremenskih okvira,
•	da revidiraju tekst odgovarajućih sektorskih opisa, da utvrde nedostatke, razjašnjenja ili potrebne dodatne informacije,
•	da utvrde, rasprave i postignu dogovor o prioritetima za sektor kao rezultat analize sektora i strateškog okvira, a koji bi usmeravali izbor mera,
•	da utvrde, rasprave i postignu dogovor o merama koje slede iz ovih prioriteta i koje bi se koristile, nakon što Vlada usvoji NAD, prilikom utvrđivanja i selekcije sektorskih programa za finansiranje sredstvima IPA 2 i donatora.
Sektorske radne grupe čine predstavnici resornih ministarstava (RM) i drugih organa, a pomoć u radu pružali su  konsultanti projekta PPF5 i SIDA finansiranog projekta podrške KEI. Pored redovnih sastanaka SRG, planiranih u sklad sa dinamikom izrade dokumenta, organizovani su dodatni ad hoc sastanci kada je bilo potrebe da se određena pitanja razjasne u okviru sektorske radne grupe.
Proces pripreme NAD-a tokom 2013. godine, od pokretanja u okviru KEI do usvajanja na Vladi, uključuje 15 koraka, navedenih u sledećoj tabeli.
Korak	Vremenski period	Komentar
1. Ulazne informacije SRG za NAD, uz podršku SIDA	februar 2013.	
2. Provera relevantnosti mera NAD 2011- 2013. godine radi revidiranja u novom dokumentu	februar – mart  2013.	Nacrt pripremljen i dostavljen resornim ministarstvima uz metodologiju izrade NAD-a, i korišćen kao osnov za organizovanje pojedinačnih sastanaka i budućih SRG.
3. Pojedinačni sastanci sa RM	mart – april 2013.	Ove sastanke vodili su zaposleni KEI, uz podršku imenovanih eksperata SIDA/PPF, radi rasprave o novom sektorskom pristupu u pripremi NAD-a i dosadašnjem napretku, kriterijumima za utvrđivanje prioriteta i mera, i predlozima za prioritete i mere.
4. Prvi krug sastanaka SRG	10/11/12 april 2013.	Tri SRG za vladavinu prava, reformu javne uprave, civilno društvo, medije i kulturu sastale su se 10. aprila, tri SRG za transport, životnu sredinu i energetiku i poljoprivredu i ruralni razvoj sastale su se 11. aprila, a dve SRG za ljudske resurse i društveni razvoj i konkurentnost sastale su se 12. aprila. Cilj sastanaka bilo je predstavljanje metodologije za NAD i rasprava o relevantnosti mera u NAD 2011-2013. potrebe za njihovom revizijom.
5. Pojedinačni sastanci sa RM	april – maj 2013.	Organizovani su sastanci sa resornim ministarstvima u slučajevima potrebe, u vezi sa revidiranjem sektorskih prioriteta i mera.
6. Izrada nacrta odeljka B NAD-a	maj 2013.	Za svaki od sektora ovo je uključivalo pripremu obuhvata i konteksta sektora (poglavlje B1), strateškog okvira (poglavlje B2), agende EU (poglavlje B3), opštih ciljeva (2014-2020. godine) (poglavlje B4), sektorskih mera za sprovođenje prioriteta u sektoru (poglavlje B5), institucionalnog okvira za sprovođenje sektorskih politika (poglavlje B6), pokazatelja za merenje napretka (poglavlje B7), i delotvornosti, efikasnosti i održivosti pomoći (poglavlje B8) radi razmatranja na prvom krugu sastanaka SRG. Priprema je bila zasnovana na analizi relevantnih osnovnih dokumenata, uključujući studije, nacionalne strategije i planove, strategije EU i programske dokumente bilateralnih donatora, kao i MFI, nalaze Izveštaja EK o napretku za 2012. godinu, IPA 2012 i 2013 sektorskih programa, podataka Republičkog zavoda za statistiku, priznatih međunarodnih izvora, izveštaja o oceni, fiskalnih strategija, planova ekonomskog razvoja i kadrovskih mera.
7. Drugi krug sastanaka SRG uključujući predstavnike donatora	20/21/22 maj 2013.	Dve SRG za civilno društvo, medije i kulturu i transport sastale su se 20. maja, tri SRG za vladavinu prava, reformu javne uprave i konkurentnost sastale su se 21. maja, a tri SRG za poljoprivredu, životnu sredinu i energetiku i ljudske resurse i društveni razvoj sastale su se 22. maja. Cilj sastanaka bio je dogovor o sektorskim odeljcima B i rasprava o komentarima donatora, OCD i lokalnih samouprava.
8. Rok za pisane komentare donatorske zajednice, OCD i lokalnih samouprava	27. maj 2013.	Nakon sastanaka SRG, donatorskoj zajednici, OCD i lokalnim samoupravama dat je rok do 27. maja da podnesu pisane komentare KEI.
9. Revidiranje odeljka B NAD-a	maj  –  7. jun 2013.	Odeljci B su izmenjeni u skladu sa odlukama SRG. Komentari donatora i OCD su integrisani u poglavlja odeljka B, uključujući sve nove i revidirane mere na koje je ukazano.
10. Izrada odeljaka A i V NAD-a	maj – jun 2013.	Izrada odeljaka A i V uključivala je pripremu obuhvata i ciljeva dokumenta i strategije intervencije (poglavlje A1), nacionalni ekonomski i strateški kontekst (poglavlje A2), evropske integracije (poglavlje A3), razvojnu pomoć, rezultate, principe i perspektive (poglavlje A4) i sektorski pristup (poglavlje A5), ulogu KEI/NIPAK (poglavlje V1), sektorsku koordinaciju (poglavlje V2), vodeću instituciju za sektor (poglavlje V3), modalitete sprovođenja (V4) i instrumente za delotvornost pomoći (V5).
11. Dalje utvrđivanje sektorskih pokazatelja (NAD poglavlje B7)	 17. maj 2013.	Dalji rad na unapređivanju pokazatelja za prioritete i mere, uključujući osnovne i ciljne vrednosti.
12. Konsultacije sa resornim ministarstvima, po potrebi	jun 2013.	Organizovani su sastanci sa određenim resornim ministarstvima u slučajevima gde je bilo preostalih pitanja u pogledu definicija pokazatelja i određivanja ciljnih vrednosti. Sastanci su takođe korišćeni kao prilika za revidiranje sektorskih poglavlja u svetlu promena nastalih na osnovu komentara donatora i OCD, kao i za unošenje konačnih izmena pre slanja NAD-a na međuresornu proceduru za odobrenje.
13. Završetak NAD-a, uključujući priloge	jun 2013.	Završeni su zaključci i prilozi za NAD i dokument je kompletiran. 
14. Treći krug sastanaka SRG. 	jul 2013.	Svrha: predstavljanje celokupnog NAD dokumenta
14. Formatiranje i prevod na srpski jezik	jul 2013.	Izvršena je provera kvaliteta i formatiranje celokupnog dokumenta, a potom je preveden na srpski jezik.
15. Procedura za usvajanje NAD-a		Konačni nacrt NAD-a je upućen u proceduru usvajanja od strane Vlade, kako bi mogao da se koristi kao osnov za programiranje sredstava EU i donatora u periodu 2014-2017. godine.

Obrazac sa uputstvom za pripremu odeljka B dokumenta Nacionalni prioriteti za međunarodnu pomoć (NAD) za period 2014-2017. godine sa projekcijama do 2020. godine.
Opšta uputstva:
	Cilj ovog uputstva jeste da rukovodi radom timova za sektorsku podršku i da se standardizuju njihove ulazne informacije za NAD 2014-2017. godine.
	Sektori NAD-a su sledeći:
1.	Pravosuđe
2.	Unutrašnji poslovi
3.	Reforma javne uprave
4.	Konkurentnost
5.	Energetika
6.	Životna sredina i klimatske promene
7.	Saobraćaj
8.	Ljudski resursi i društveni razvoj
9.	Poljoprivreda i ruralni razvoj
	Horizontalne teme za sve sektore uključuju regionalni/ lokalni razvoj, rodna ravnopravnost i borba protiv diskriminacije. Objašnjenje načina na koji su ova pitanja uzeta u obzir potrebno je dostaviti u odeljku A1.
	Filozofija izrade NAD-a jeste usmeravanje na postojeće funkcionalne elemente sektorskog pristupa, umesto na naglašavanje onih elemenata koji još uvek ne postoje. Na taj način, nacionalni prioriteti za međunarodnu pomoć tiču se pre strukturnih promena u okviru sektora, nego jačanja pojedinačnih institucija.
	Vremenski okvir 2014-2017. godine odnosi se na mere koje će biti pokrenute/početi da se sprovode u ovom periodu. Uključivanje tekućih aktivnosti bi trebalo izbeći. Prioriteti i ciljevi definišu se za period do 2020. godine.
	Dogovoreni font za NAD je Arial Narrow 10, a ukupna dužina svakog od sektorskih opisa ne bi smela da prelazi više od 24 strane. 

Obrazac sa uputstvima za odeljak B
Struktura odeljaka B je ista za sve sektore.
Teme kao što su OCD, mediji i kultura trebalo bi da se predstave zasebno, uz istu strukturu odeljka.
Međutim, njihovim opisom ne uzimaju se u obzir elementi sektorskog pristupa kao što su: kvalitet sektorskih politika i strategija, prisustvo vodeće institucije i okvira za koordinaciju, rad okvira za ocenu učinka i višegodišnji budžet.
Umesto toga, u odeljku A5 potrebno je jasno istaći da će u podršci ovim oblastima biti usvojen pristup zasnovan na projektima.
B1: Obuhvat i kontekst sektora
	Maksimalna dužina teksta: 3 strane
	Izvor informacija: IPA 2013 sektorski programi, Republički zavod za statistiku, priznati međunarodni izvori, izveštaji o oceni, Fiskalna strategija, OP za ekonomski razvoj i razvoj ljudskih resursa
Tekst bi trebalo da definiše obuhvat sektora u smislu specifičnih podsektora koji su obuhvaćeni (u skladu sa prilogom 1) i potrebno je da se uključi kratak pregled najznačajnijih novijih dešavanja u sektoru.
U ovom odeljku potrebno je predstaviti analizu sadržaja sektora koja će uključivati najnovije statistike i trebalo bi da bude slična odeljku 1.1. operativnih programa za IPA komponente III i IV.
S obzirom na obim većine sektora i ograničenje broja strana, opis bi, što je više moguće, trebalo da bude u vidu spiska, da uključuje tabele ili grafikone i da se usmeri na naslove i najvažnije detalje.
Cilj je da se da kratak, ali jasan i sveobuhvatan prikaz stanja u sektoru kojim se utvrđuju glavni problemi/ potrebe sektora i omogućuje čitaocu da razume zašto se određeni prioriteti i mere iznose u okviru NAD-a (npr. potrebno je da postoje jasne veze sa B4 i B5). Trebalo bi koristiti mešavinu novijih i aktuelnih podataka o učinku, i informacije o relevantnim institucionalnim, odnosno pravnim dešavanjima, u zavisnosti od najpogodnijeg pristupa za dati sektor.
B2: Strateški okvir
	Maksimalna dužina teksta: 2 strane 
	Izvor informacija: sektorske/podsektorske strategije; relevantne međusektorske strategije, IPA 2013 sektorski programi
	Priručnik EK „Sektorski pristup u pretpristupnom procesu“ (strana 27)
U ovom delu trebalo bi ukratko opisati glavne nacionalne prioritete izvedene iz strateškog okvira specifičnog za dati sektor i na sistematičan način razraditi vezu između ovog poglavlja (B2) i poglavlja B4/B5 u kojima se opisuju prioriteti i mere NAD-a.
Nacionalni prioriteti trebalo bi da budu predstavljeni u tezama i svaki od prioriteta trebalo bi da bude objašnjen ukratko i na istom nivou kao definisani prioriteti za NAD.
U ovom delu takođe bi trebalo razmotriti strategije koje se pripremaju i dati kratko objašnjenje na koji način se osigurava doslednosti ovih novih strategija i NAD-a.
U ovom poglavlju takođe bi trebalo dati opis prioriteta regionalnih i transnacionalnih strategija, kao i kratak opis obaveza (ukoliko postoje) u okviru međunarodnih sporazuma i konvencija za koje je Republika Srbija potpisnica i koje su relevantne za sektor.
Spisak strategija i opis pravnog okvira koji uređuju sektor potrebno je predstaviti u prilogu 1. To uključuje najvažnije zakone, propise i druga pravna instrumenta koji neposredno utiču na aktivnosti u sektoru i pokrivaju i primarno i sekundarno zakonodavstvo. Potrebno je koristiti odeljak pod nazivom „Trenutno stanje“ iz NPAA. Takođe bi trebalo da postoji (ukoliko je primenjivo) kratak opis najvažnijih standarda koji su neposredno primenjivi na sektor.
B3: Agenda EU (objašnjenje veze sa NPAA) 
	Maksimalna dužina teksta: 1 strana 
	Izvori informacija: NPAA, politike/ strategije EU (npr. Dunavska strategija), PPF2 i PPF3 analize politika EU
Cilj poglavlja B3 je kratak pregled razvoja  sektora u vezi  sa politikama EU za period 2014-2020. godine i napredak Republike Srbije u pogledu usklađivanja zakonodavstva. U ovom odeljku potrebno je predstaviti napredak u razvoju sektora u skladu sa politikama/ strategijama EU i prioritetima NPAA.
Potrebno je navesti konkretna poglavlja pravnih tekovina EU kojima se sektor bavi (videti prilog 1).
Ukoliko je pokriveno više od dva poglavlja, potrebno je ukazati na najvažnije poglavlje (a).
Za svaki od sektora potrebno je ukratko predstaviti:
(i)	pravce politika EU za period 2014-2020. godine,
(ii)	obuhvat/pokrivenost direktivama je potrebno objasniti/predstaviti, a ne samo navesti,
(iii)	mere NPAA planirane za period 2014-2016. godine.
Za svaki od sektora bi trebalo da postoji objašnjenje o načinu na koji će svaka od podgrupa nadležnih za konkretno poglavlje, uz sektorske radne grupe, u skladu sa svojim nadležnostima, osigurati integrisanje zahteva NPAA u proces programiranja.
Cilj ovog poglavlja nije da se predstavi koje mere iz NPAA će biti pokrivene konkretnim programima ili projektima, već da ukratko predstavi politike EU u periodu 2014-2020. godine za svaki od sektora, i napredak  Republike Srbije u pogledu usklađivanja zakonodavstva.

Objašnjenje za poglavlja B4, B5 i B7 u daljem tekstu
NAD je višesektorski dokument sa programskom strukturom i prati standardnu logiku intervencije upravljanja projektnim ciklusom pri čemu prioriteti doprinose ostvarivanju opštih ciljeva u svakom od sektora,  a sprovode se putem mera u skladu sa levom kolonom na slici 1. NAD predstavlja osnovni nacionalni referentni dokument za pripremu Strategije EU za državnu korisnika (Country Strategy Paper - CSP) koja je ključnidokument EK za  planiranje IPA u periodu 2014- 2020. godine.
Važno je razumeti vezu između logike intervencije CSP/ NAD i predstojećih IPA programa za podršku sektoru (PPS).
Na slici 1 prikazano je da su prioriteti NAD-a na istom nivou kao opšti ciljevi PPS-a, dok su mere NAD-a na istom nivou kao prioriteti PPS-a. Na primeru prikazanom na slici 1, NAD prioritet „Unapređenje konkurentnosti preduzeća“ postaje opšti cilj odgovarajućeg IPA programa za podršku sektoru.
Uopšteno, ova veza je važna pri formulisanju prioriteta i mera NAD-a, pošto bi trebalo da budu odgovarajućeg obima da omoguće buduću pripremu PPS za IPA.
Slika 1: Veze logike intervencije između NAD-a i IPA programa za podršku sektoru
NAD /CSP	IPA programi za podršku sektoru

	



















	

B4: Opšti ciljevi i prioriteti u sektoru (2014-2020. godine)
	Maksimalna dužina teksta: 2 strane 
	Izvori informacija: sektorske strategije, IPA 2013 sektorski programi
Opšti cilj(evi) i prioriteti bi trebalo da su izvedeni iz opštih ciljeva i specifičnih ciljeva sadržanih u sektorskim strategijama navedenim u prilogu 1. U idealnom slučaju trebalo bi da postoji samo jedan opšti cilj  zasnovan na sintezi ciljeva najvišeg nivoa u sektorskim strategijama.
Međutim, ovo će zavisiti od obuhvata sektora, za sektore sa širokim obuhvatom može biti neophodno uključivanje više od jednog opšteg cilja.
Opšti ciljevi bi trebalo da su određeni „MUDRO“, odnosno:
M	Merljivi: da mogu da se izraze kvantitativno u okvirima sektorskih reformi koje je potrebno ostvariti (ovo je naročito značajno u vezi sa kvantitativnim sektorskim ciljevima utvrđenim u CSP)
U	Uvremenjeni: da je utvrđen vremenski okvir za ostvarenje sektorskih reformi
D	Dostižni u postavljenom vremenskom okviru i sa raspoloživim finansijskim sredstvima
R	Relevantni nacionalnim pripremama za pristupanje, odnosno nacionalnim društveno-ekonomskim ciljevima.
O	Određeni: rešavaju specifične probleme/potrebe utvrđene sektorskom analizom
Ciljevi i prioriteti bi trebalo da su izvedeni iz sveobuhvatne analize sektora zasnovane ne analizama problema i procenama potreba.
Osim samih sektorskih strategija, koristan izvor ovakvih analiza jesu najnoviji IPA sektorski programi (za 2013. godinu) (videti odeljak sektorskih programa 2.2 „Procena sektora – politike i izazovi“), kao i izveštaji o napretku, izveštaji MFI, izveštaji o oceni sektora itd.
Svaki opšti cilj potrebno je predstaviti opisno u 2-3 rečenice. Isto važi i za prioritete.
Nalazi ovih analiza mogu se rezimirati u tabeli u kojoj se navode glavne prednosti, nedostaci, prilike i pretnje u vezi sa svakim od sektora.

B5: Sektorske mere za sprovođenje prioriteta u sektoru
	Maksimalna dužina teksta: 2,5 strane 
	Izvor informacija: sektorske strategije, IPA 2013 sektorski programi
	Priručnik EK: „Sektorski pristup u pretpristupnom procesu“
Mere su mehanizmi za programiranje koji predstavljaju grupisane aktivnosti kako bi se ostvarili utvrđeni prioriteti za svaki od sektora  (svaki od prioriteta može da ima više od jedne mere). Princip koji leži iza utvrđivanja mera jeste da bi zbirni efekat svih mera trebalo da ostvari sektorske prioritete, pri čemu svaka od mera doprinosi ostvarivanju ciljnih vrednosti  odgovarajućeg pokazatelja (videti B7 u daljem tekstu).
Ovaj deo bi trebalo da sadržiopis mera.
Opisom mere trebalo bi istaći elemente kao što su njena relevantnost u kontekstu postojećih nacionalnih strategija, njena faza spremnosti u periodu koji pokriva dokument, komplementarnost između nacionalnih sredstava sa jedne strane i međunarodnih (IPA, MFI i bilateralnih) sa druge i, po mogućstvu, indikativne informacije o vrsti pomoći neophodne za njeno sprovođenje. Konkretnije, opis načina na koji će se mera sprovoditi, tela koja su neposredni korisnici rezultata rada i ciljne grupe na koje su aktivnosti usmerene.
Poglavlje B5 takođe bi trebalo da sadrži odvojeno pod-poglavlje o Regionalnim, prekograničnim i transnacionalnim temama. Regionalni prioriteti bi trebalo da se definišu samo za višekorisničku IPA. Prekogranične prioritete bi trebalo definisati samo za programe prekogranične saradnje. Za prekograničnu saradnju, potrebno je razraditi/ predložiti ključnu aktivnost na lokalnom nivou sa prekograničnim uticajem (i „mekim“ i „tvrdim“). Transnacionalni prioriteti bi trebalo da se definišu za transnacionalne strategije, npr. Dunavsku strategiju. Pošto će Republika Srbija učestvovati u dva transnacionalna programa (Dunav i Jugoistočna kapija), transnacionalni prioriteti bi trebalo da su opisani na način da definišu šta su prioriteti Republike Srbije u svakom od određenih sektorskih i tematskih područja učešćem u programima u kojima učestvuje više od četiri zemlje, npr. Dunavski program sa 14 zemalja. U pogledu Dunavske strategije, potrebno je razjasniti na koji način Republika Srbija planira da sprovede prioritete u vezi sa Dunavom.
Ukratko, mera nije projekat/aktivnost!  U praksi bi jedna mera trebalo da sadrži više potencijalnih aktivnosti (usluga, tvininga, nabavke, grantova i radova). Ovi projekti/aktivnosti biće utvrđeni tokom procesa programiranja.

B6: Institucionalni okvir za sprovođenje sektorskog pristupa (uključujući ulogu vodećih institucija, sektorskih radnih grupa, itd.)
	Maksimalna dužina teksta: 2 strane
	Izvor informacija: prilog 1 i prilog 2 ovog dokumenta, 
	Imenovanje sektorskih radnih grupa za programiranje i praćenje sredstava EU i razvojne pomoći, 
	Odluka o osnivanju Koordinacionog tela za proces pridruživanja EU, 
	Odluka o osnivanju sektorskih radnih grupa
	Mehanizam SEKO 
	Sektorski programi za 2012. i 2013. godinu
	Sektorske strategije
Ovaj tekst bi trebalo da predstavi sve institucije koje su uključene u sektor.
Važno je izbeći navođenje konkretnih ministarstava; umesto toga, tekst bi trebalo da se formuliše tako da se ukazuje na „ministarstvo nadležno za“.
Nakon navođenja svih institucija sa jasnim vezama sa sektorom, potrebno je identifikovati vodeću instituciju i predstaviti njene glavne uloge u pogledu koordinacije. Trebalo bi navesti najvažnije nadležnosti vodeće institucije (nadležne za javne politike). Potrebno je izbegavati sve ostale opise iz Zakona o ministarstvima. Osim toga, potrebno je uopšteno navesti najvažnije veze vodeće institucije u odnosu na razvojnu pomoć.
Ulogu sektorske radne grupe (SRG) bi trebalo predstaviti u okvirima opšte koordinacije, programiranja, praćenja, izveštavanja i koordinacije donatora.
Potrebno je predstaviti ulogu SEKO mehanizama i objasniti uključenost donatorske zajednice u rad SRG.

B7: Pokazatelji za merenje napretka
	Maksimalna dužina teksta: 2  strane
	Izvor informacija: sektorski programi 2013, 
	Pokazatelji iz NAD-a za 2011-2013. godinu, 
	Sektorske strategije
Celokupan skup pokazatelja bi trebalo strukturirati u skladu sa sledećom hijerarhijom ciljeva:
(i)	opšti ciljevi i prioriteti sektora NAD-a izraženi su kao pokazatelji uticaja,
(ii)	mere sektora NAD-a izražene su kao pokazatelji ishoda,
(iii)	aktivnosti su izražene kao pokazatelji rezultata (output).
Prilikom pripreme NAD-a, pokazatelji koje je potrebno odrediti su oni koji se odnose na prioritete i mere NAD-a, odnosno pokazatelji uticaja i ishoda, kao što je prikazano na slici 2 u daljem tekstu.
Pokazatelji ishoda na nivou mere NAD-a jesu početne prednosti koje će se dobiti nakon sprovođenja mere. Predstavljaju prednosti po neposredne korisnike. Pokazatelji ishoda daju informacije o promenama koje se dešavaju za neposredne korisnike, na primer:
	povećan udeo dece koja nakon osnovne škole pohađaju srednju školu (merna jedinica – stopa prelaska iz osnovnog na srednje obrazovanje u %),
	unapređenje kvaliteta vode (promene u bruto bilansu hranljivih materija),
	broj preduzeća koja uvode standarde higijene, bezbednosti hrane, bezbednosti na radu (stepeni unapređenja). 
Ovim se daje posebna važnost pokazateljima ishoda s obzirom da su pokazatelji uticaja po prirodi često dostupni samo nakon što protekne značajno vreme i često im je potrebna značajna metodološka intervencija kako bi bili validni.
Slika 2: Kategorije pokazatelja prema nivoima logike intervencije
 
Pokazatelji uticaja na nivou prioriteta NAD-a sastoje se od svih posledica koje utiču, u kratkoročnom ili srednjoročnom okviru, na neposredne korisnike po završetku njihovog učešća u intervenciji, ili lica ili organizacije koje nisu neposredni korisnici.
Na primer: 
	povećanje poljoprivredne proizvodnje (jedinica mere – rast doprinosa poljoprivrede u BDP u %), 
	otvaranje radnih mesta (podela između radnih mesta na i van imanja, kategorije roda i godišta). 
U perspektivi proširenja, pokazatelji uticaja bi trebalo da se odnose na Kopenhagenške kriterijume i na merljiva postignuća koja se ostvaruju u tom pogledu.
Na primer: 
	zatvaranje određenog poglavlja pregovora, 
	usvajanje određenih standarda EU,
	usklađivanje sa delom pravnih tekovina EU,
	pozitivna ocena koju EK daje o napretku ka pridruživanju.
Pokazatelji ishoda i uticaja bi trebalo da se predstave sa jasnom definicijom, sa početnim vrednostima iz 2012. godine, definicijom institucionalnih nadležnosti u pogledu prikupljanja i podnošenja pokazatelja podataka KEI, izvora provere za svaki od pokazatelja i kvantifikovanih ciljeva po godinama do 2020. godine. Ovo bi trebalo da se obavi za svaki od pokazatelja navedenih u sledećoj tabeli.
Utvrđivanje pokazatelja trebalo bi da se oslanja na sektorske strategije i pokazatelje usvojene za NAD 2011-2013. godine. Već razvijene pokazatelje bi trebalo analizirati i redefinisati (po potrebi), uzimajući u obzir dostupnost informacija i njihove izvore (statistike, informacije koje su prikupile institucije itd.), komentare na pokazatelja NAD-a koje je dostavila DEU, sektorske pokazatelje korišćene u PEP-u (Pretpristupni ekonomski program) i međunarodno prihvaćene pokazatelje koje su izmerile relevantne MO/MFI. Rad na finalizaciji pokazatelja bi trebalo izvršiti u koordinaciji sa različitom dostupnom tehničkom pomoći; sektorski timovi bi trebalo da koordinišu taj rad i osiguraju izbegavanje dupliranja rada, kao i efikasno korišćenje dostupnih resursa. 
Pokazatelje uticaja bi trebalo predstaviti na sledeći način:
PRIORITET 1: 

Pokazatelj	Jedinica	Polazna vrednost (2012.)	Cilj	Način provere	Nadležna institucija
			2013.	2014.	2015.	2016.	2017.	2018.	2019.	2020.		
												
												
												
Pokazatelje mera bi trebalo predstaviti na sledeći način:
MERA 1.1: 

Pokazatelj	Jedinica	Polazna vrednost (2012.)	Cilj	Način provere	Nadležna institucija
			2013.	2014.	2015.	2016.	2017.	2018.	2019.	2020.		
												
												
												


B8: Delotvornost, efikasnost i održivost pomoći
	Maksimalna dužina teksta: 1  strana
	Izvori informacija: ISDACON, nacionalni i sektorski budžeti, fiskalni podaci Vlade
ISDACON je glavni izvor informacija o međunarodnoj razvojnoj pomoći. Jasan i koncizan izveštaj o pomoći obezbeđenoj tokom proteklih šest godina (2007/2012. godine) bi trebalo predstaviti korišćenjem dostupnih kvantitativnih podataka. U pogledu IPA, potrebno je predstaviti budžetsku raspodelu po sektorima za period 2007-2013. godine.
Osim toga, u ovom poglavlju bi trebalo objasniti usmerenje IPA pomoći u periodu 2007-2013. godine, i dati pregled bilateralne i multilateralne pomoći obezbeđene do sada.
Ovo poglavlje bi trebalo da predstavi iglavne nalaze i preporuke iz evaluacionih izveštaja, kako horizontalne evaluacije koju je finansiralaSIDA, tako i sektorskih evaluacija EUD.
Nacionalno sufinansiranje je sve relevantnije u oblikovanju i konzistentnosti pomoći i doprinosi donatora bi trebalo da se posmatraju kao dodatna podrška sprovođenju sektorskih reformi.
U tom svetlu može biti korisno, ukoliko je moguće, razjasniti vezu između sektorskih politika i budžeta, kao i između sektorskog budžeta i pomoći donatora. Sa tim ciljem važno je potvrditi da li sektorski budžet može da se identifikuje u državnom budžetu.
Osim toga, potrebno je predstaviti  kako (i u kojoj meri) su različiti vidovi pomoći (bespovratna sredstva ili zajmovi) doprineli sprovođenju sektorskih politika.
 
 PRILOG 6 – VODEĆE SEKTORSKE INSTITUCIJE I PODGRUPE ZA PRISTUPNE PREGOVORE
NAD sektor 	Vodeća institucija	Pravne tekovine EU	Predsedavajući pregovaračkom grupom   
Pravda	Ministarstvo nadležno za pravosuđe 
	Poglavlje 23	Pravosuđe i osnovna prava	Ministarstvo nadležno za pravosuđe 

Unutrašnji poslovi 	Ministarstvo nadležno za unutrašnje poslove	Poglavlje 24	Pravda, sloboda i bezbednost 	Ministarstvo nadležno za unutrašnje poslove
		Poglavlje 30	Spoljni odnosi	Ministarstvo nadležno za spoljnu i unutrašnju trgovinu 
		Poglavlje 31	Spoljna, bezbednosna i odbrambena politika 	Ministarstvo nadležno za spoljne poslove
Reforma javne uprave	Ministarstvo nadležno za družavnu upravu	Poglavlje 5	Javne nabavke	Ministarstvo nadležno za finansije 
		Poglavlje 9	Finansijske usluge	Narodna banka Srbije i Ministarstvo nadležno za finansije 
		Poglavlje 10 podpoglavlje 10.2	Informaciono društvo i mediji	Ministarstvo nadležno za telekomunikacije
		Poglavlje 16	Oporezivanje	Ministarstvo nadležno za finansije 
		Poglavlje 17	Ekonomska i monetarna politika	Narodna banka Srbije i Ministarstvo nadležno za finansije
		Poglavlje 18	Statistika	Organ nadležan za statistiku
		Poglavlje 22	Regionalna politika i koordinacija strukturnih instrumenata	Organ nadležan za evropske integracije
		Poglavlje 29	Carinska unija	Ministarstvo nadležno za finansije
		Poglavlje 32	Finansijska kontrola	Ministarstvo nadležno za finansije
		Poglavlje 33	Finansijske i budžetske odredbe	Ministarstvo nadležno za finansije
		Poglavlje 34	Institucije	Organ nadležan za evropske integracije
Konkurentnost 	Ministarstvo nadležno za privredu	Poglavlje 1	Slobodno kretanje robe	Ministarstvo  nadležno za privredu
		Poglavlje 3	Pravo na osnivanje preduzeća i sloboda pružanja usluga	Ministarstvo nadležno za pitanja rada i zapošljavanja
		Poglavlje 4	Slobodno kretanje kapitala	Ministarstvo nadležno za finansije
		Poglavlje 6	Pravo privrednih društava	Ministarstvo nadležno za privredu
		Poglavlje 7	Pravo intelektualne svojine	Organ nadležan za intelektualnu svojinu
		Poglavlje 8	Politike konurencije	Ministarstvo nadležno za spoljnu i unutrašnju trgovinu
		Poglavlje 10 	Informaciono društvo i mediji	Ministarstvo nadležno za telekomunikacije
		Poglavlje 20	Preduzetništvo i industrijska politika	Ministarstvo nadležno za privredu
		Poglavlje 22	Regionalna politika i koordinacija strukturnih instrumenata	Organ nadležan za evropske integracije
		Poglavlje 25	Nauka i istraživanje	Ministarstvo nadležno za nauku i tehnološkou razvoj
		Poglavlje 28	Zaštita potrošača i zdravlja	Ministarstvo nadležno za spoljnu i unutrašnju trgovinu 
Energetika 	Ministarstvo nadležno za energetiku 	Poglavlje 15	Energetika	Ministarstvo nadležno za energetiku
		Poglavlje 21	Trans-evropske mreže (TEN-E energetske mreže)	Ministarstvo nadležno za saobraćaj
		Poglavlje 22	Regionalna politika i koordinacija strukturnih instrumenata	Organ nadležan za evropske integracije
Životna sredina i klimatske promene	Ministarstvo nadležno za  životnu sredinu	Poglavlje 22	Regionalna politika i koordinacija strukturnih instrumenata	Organ nadležan za evropske integracije
		Poglavlje 27	Životna sredina 	Ministarstvo nadležno za životnu sredinu
Saobraćaj	Ministarstvo nadležno za saobraćaj	Poglavlje 14	Transportna politika 	Ministarstvo nadležno za saobraćaj
		Poglavlje 21	Trans-evropske mreže (TEN-E energetske mreže)	Ministarstvo nadležno za saobraćaj
Ljudski resursi i društveni razvoj 	Ministarstvo nadležno za rad, Ministarstvo nadležno za zapošljavanje Ministarstvo nadležno za socijalnu politiku	Poglavlje 2	Sloboda kretanja radnika	Ministarstvo nadležno za rad i zapošljavanje
		Poglavlje 19	Socijalne politike i zapošljavanje	Ministarstvo nadležno za socijalnu politiku
		Poglavlje 22	Regionalna politika i koordinacija strukturnih instrumenata	Organ nadležan za evropske integracije
		Poglavlje 26	Obrazovanje i kultura	Ministarstvo nadležno za obrazovanje
		Poglavlje 28	Zaštita potrošača i zdravlja	Ministarstvo nadležno za spoljnu i unutrašnju trgovinu 
Poljoprivreda i ruralni razvoj	Ministarstvo nadležno za poljoprivredu, šumarstvo i vodoprivredu 	Poglavlje 11	Poljoprivreda i ruralni razvoj	Ministarstvo nadležno za poljoprivredu i ruralni razvoj
		Poglavlje 12	Bezbednost hrane, veterinarska i fitosanitarna pitanja	Ministarstvo nadležno za poljoprivredu 
		Poglavlje 13	Ribarstvo 	Ministarstvo nadležno za poljoprivredu 
NAD tematske oblasti
Organizacije civilnog društva 	Kancelarija nadležna za saradnju sa civilnim društvom1 	Poglavlje 23	Pravosuđe i osnovna prava	Ministarstvo nadležno za pravosuđe 
		Poglavlje 26	Obrazovanje i kultura	Ministarstvo nadležno za obrazovanje
Mediji i kultura	Ministarstvo nadležno za kulturu i informisanje	Poglavlje 10	Informaciono društvo i mediji	Ministarstvo nadležno za telekomunikaciju
		Poglavlje 26	Obrazovanje i kultura 	Ministarstvo nadležno za obrazovanje
